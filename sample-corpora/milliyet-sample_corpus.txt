milliyet.com.tr.  . Bir yıla iki roman sığdırdınız. Öncelikle bu üretkenliğinizle başlamak istiyorum söyleşimize. Bu içinizde birikmişliklerle alakalı bir şey mi?. Bozuk Saat ile Son Bakış yapıları itibarıyla farklılar. Bozuk Saat daha parçalı bir metinken ve çok sayıda hikayeyi içinde barındırırken, bu anlamda da yatay bir yapıya sahipken, Son Bakış tek bir karakterin yaşamı, hikayesi, geçmişi, kökleri, ruhsallığı üzerinden kurulan bir metin. Yani bir karakterde derinleşen daha dikey bir anlatı. Dolayısıyla yazım süreçlerindeki çalışma biçimleri farklı. İkisi de yazarından aynı tarzda düşünme, tasarlama süreci ve konsantrasyon isteseydi bu kadar yakın zamanda üretilemezlerdi. “İçimdeki birikmişlikler” diyerek yazar kimliğimi mistifiye etmektense gerçekçi bir yanıt vermiş oldum böylece. Herkesin iç dünyasında birikmiş hikayeler var, yazmak, bunları bir edebiyat eserine dönüştürmek için bu yetmez, çalışmak, odaklanmak, okumak ve iç dünyanın sunduğu malzemeyle da yetinmemek gerekiyor.. Everest'ten geçtiğimiz günlerde çıkan romanınız Son Bakış'a gelelim. Kuşaklar boyunca süren yargıları, belirlenen değerleri ve bunların bir kadın üzerindeki etkilerini okuyoruz. Romana dair size ilham olan bir olayla birebir karşılaştınız mı? Çalıştığı evin anahtarlarını unuttuğu için eve çatıdan girmeye çalışan ve düşüp ölen bir göçmen kadının hikayesiyle karşılaştım evet. Bu olay beni etkiledi. Bu kişiyle ilgili hiçbir bilgim yoktu, hala da yok. Yani onu araştırmadım, nereli olduğunu, adını bile bilmiyorum. Fakat “anahtarı unuttum” diyememesi, etraftan yardım isteyememesi, çilingir çağırmak yerine çatıya çıkıp eve girmeye çalışması üzerine günlerce düşündüm. Kadın korkudan ölmüştü. Peki bir insan anahtarı unuttuğunu söylemekten neden korkar? Bu soru bir türlü sönmedi içimde. Ben de onu söndürmeye çalışmak yerine sorunun peşine takıldım ve Son Bakış romanı çıktı ortaya.. . Tina, yaşantısının da etkisiyle sürekli olarak "kahretsin" tepkisiyle karşımızda. Bu karamsarlığı nasıl tanımlarsınız?Tina’nın ölüme gidişi size “ah” dedirtmedi mi? Ah be Tina ne diye bir çilingir çağırmadın, ah be Tina neden çıktın o çatıya... Ah’lar ve keşke’lerle dolu bir hikâye bu. Bazı felaketler gözümüzün önünde gerçekleşir ve engel olamayız hani, öyle bir an vardır, ah deriz, aman deriz ya da bir çığlık atarız, görmek istemeyip yüzümüzü kapatırız. Tina’nın son dakikaları böyle bir ânın ardından geliyor, ah boru koptu ve Tina’nın son yolculuğu başladı! Ama oraya gelene kadar da türlü kazalar, pişmanlıklar var. Sevdiğinden sınırda ayrılışını da son anda düşüverdiği bir boşluğa, bir boşluk ânına bağlıyor mesela Tina. Son Bakış hayatlarımızın bazı talihsiz kararlara nasıl da bağlı olduğunun romanı bu yönüyle. Ama o talihsiz kararın sorumluluğu bir tek kişiye yüklenebilir mi? Tina neden korktu da diyemedi anahtarı unuttum? Neden sınırdan geçerken güvensizlik hissetti de dönüp arkasına baktı? Hatta neden kaçak yollarla geçmek zorunda kaldı bir ülkeden diğerine? Üstelik yalnız Tina değil, babası, annesi, ninesi, büyük büyük annesi... Hepsi birtakım talihsiz kararlar almak zorunda kalmışlar ya da başkalarının kararlarının sonuçlarını yaşayarak acı çekmişler. Peki onları bu kararların ardındaki toplumsal dert ne? Hangi politik gerçeklik yol açıyor tüm bunlara? İdeolojisi değişse de iktidarlar insana ne yapıyor? Son Bakış’ta bunu sorgulamak istedim.. Romanı okuyan pek çok insan kendisinden bir şeyleri orada bulabiliyor. Siz bu romanı birilerine ithaf ediyor musunuz?Bir roman onda kendisinden bir şeyler bulan herkesindir. Yazarın işi romanı tamamladığında biter, o yüzden kitaplarımı birilerine ithaf etmemeyi tercih ederim. Romanda dikkat çeken noktalardan biri de bir yaşam mücadelesi. Tüm zorluklara ve olumsuzluklara rağmen ayakta kalabilmek sizce nasıl mümkün olabilir? Hayatı zorlaştıran pek çok şey olduğu gibi, bize iyi gelen, şifa veren şeyler de var. İnsanın tutkuyla bağlı olduğu bir şey olmalı. Yazmak, resim yapmak, müzik, bilim, tahta oymak, dans etmek, spor... O her ne ise, yaşama sevincinin ve gücünün kaynağıdır. Bir şeyi tutkuyla yapıyorsanız, bütün diğer şeyler beraberinde gelir; çalışmak, öğrenmek, vazgeçmemek, ısrar ve inat... Buradaki tutkuyu iktidar ya da başarı hırsıyla aman karıştırmayalım. Onlar sevme kapasitesine sahip olmayanların tutkusudur. Ayakta kalabilmenin sırrı başkalarını ezerek bir tutkunun peşinden gitmek değildir, aksine bu tüketen bir şey olmalı insanı.. . Türkiye son yıllarda büyük bir göç dalgasıyla karşı karşıya. Dünyada en çok göçmene ev sahipliği yapan ülkelerden biriyiz. Bu noktada toplumun bu konuya ve soruna yaklaşımını nasıl değerlendiriyorsunuz?Göç ve göçle gelen sorunlar (bazen de aslında güzellikler) hep vardı ve olacak. Elbette ki bu sadece Türkiye’nin karşı karşıya olduğu bir durum değil. Bütün dünyada insanlar sürekli hareket ediyor, yer değiştiriyor, bunun da pek çok sebebi var. Savaşlar, kıtlıklar, doğal afetler... saymakla bitmez. Toplumun bu konuya yaklaşımı da ekonomik koşullardan, politik atmosferden, tarih boyunca ekilmiş düşmanlık tohumlarından, insan ruhunun karanlık taraflarından, iktidar kurma arzusundan, nefret söylemiyle beslenen ırkçılıktan, sevgisizlikten, empati yoksunluğundan nasibini alarak şekilleniyor. Meseleyi sadece bugünün güncel problemi olarak ele alıp oraya sıkıştırdığımızda çözüm üretmenin mümkün olamayacağını düşünüyorum. Gündelik siyaset kendi işini yapacak elbette, politikacılar konuşacak, toplumu ve öteki siyasetçileri eleştirecek. Bilimin, sanatın ve edebiyatın yapması gereken ise meselenin köklerine inmek, insana ve toplumlara dair daha temel sorular ve sorunlar üzerinden konuyu tartışmak, insanlara kendilerine bakmaları için ayna tutmak, içlerindeki nefret, haset ve iktidar arzusuyla yüzleşmeye çağırmak olabilir. Son Bakış bu yönde bir çabanın parçası olma umuduyla yazıldı biraz da. Biraz da diyorum çünkü roman kahramanı Tina bir göçmen olmakla birlikte son tahlilde Son Bakış bir göçmenin hikayesini anlatırken, insana dair bazı sorular soruyor, göçmenlik halinin içindeki insan bunun için bir vesileye dönüşüyor. Nihayetinde hepimiz bu dünyaya fırlatılmış göçmenler sayılabiliriz değil mi? Ve bu fırlatılmışlıktan gelen sancıyı fark eder ve hatırlarsak, göçmenler ötekileştirmek bugünkü kadar kolay olmayabilir.. Romanda sinematografik bir hava var. Günün birinde beyazperdeye aktarılmasına nasıl bakarsınız?Roman artık onu okuyanların. Ondan esinlenerek farklı sanatsal alanlarda ürünlere vesile olursa elbette mutlu olurum. Edebiyat ile sinema farklı yapı ve tekniklere sahip iki tür. Son Bakış sinemaya uyarlanacak olursa konuyu işinin ehline bırakır, kenardan izlerim, bir katkı istenirse de elimden gelen bir şey olursa elbette yaparım.

Geçtiğimiz yıl Türkiye'den 20 bin turisti ağırlayan Bansko, Balkanların en önemli kış sporları merkezlerinden biri. . 4 yıldızlı otellerin 80, 3 yıldızlı otellerin 60 Euro'dan iki kişi konaklayabildiği Bansko'ya bu kış gelecek Türk sayısında %10 artış bekleniyor. . Bir kişinin konaklama ve yiyecek masrafının haftalık 530 euro olduğu Bansko, Batı Avrupa'da özellikle de Fransa gibi ülkelerdeki muadillerinden beş kat daha ucuz.. Bansko'da Aralık ayı itibarıyla başlayan kayak sezonu Nisan ayına kadar sürüyor. Bu da bölgeyi oldukça cazip kılan yönlerden biri.. Bansko şehir merkezine birkaç kilometre uzaklıkta bulunan kayak merkezi ve oteller bölgesi pistleriyle de dikkat çekiyor.. İstanbul'a 567 kilometre uzaklıkta yer alan Bansko'ya otobüsle yedi saatlik bir yolculukla ulaşmak mümkün.. Bunun dışında bölgeye Bulgaristan'ın başkenti Sofya üzerinden de ulaşmak mümkün. Sofya'ya 156 kilometre uzaklıktaki Bansko'ya yaklaşık iki saatte ulaşmak mümkün. Sofya'ya İstanbul'dan sabah, öğle ve akşam olmak üzere her gün üç uçak seferi düzenlenmekte.. . . . . 

Derginin müzik eleştirmeni Egemen Limoncuoğlu tarafından düzenlenen listede Sister Sledge’ten Wild Cherry’ye, Queen’den Blondie’ye, Bee Gees’den Bruno Mars’a 79 isim ve grup yer alıyor. Limoncuoğlu hazırladığı listeyi şöyle tanımlıyor: “70’li yılların sonundan, disko topunun ışıltılı devrinden iyi bildiğimiz ya da en azından kulaklarımızın aşina olduğu şarkılarla başlayıp 80’li yılların vazgeçilmez şarkılarını, 90’ların dans ettirmeden bırakmayan hit’lerini peşine takan, 90’lara ayrı bir değer katan, bizim türkçe pop şarkılarımıza da uğrayarak nihayetinde 2000’lere ulaşan, sırayla dinlendiğinde kronolojik, karışık dinlendiğinde sürprizli ve eğlenceli bir yılbaşı akşamına eşlik edecek bir çalma listesi.” Listeye ulaşmak için https://open.spotify.com/playlist/0ygSfJTbbAN6lw6vn4iGBK adresine ya da Spotify’dan Milliyet Sanat/yılbaşı başlığına girmek yeterli. 

Emek Sineması, Kelebek Korse Mağazası, Rebul Eczanesi ve Markiz Pastanesi’nden sonra Beyoğlu’nun tarihine yıllardır tanıklık etmiş bir mekân daha kapanıyor. Müzikseverlerin Beyoğlu’ndaki simgesi Lale Plak Dükkânı... Lale Plak yetkilileri önceki gün sosyal medya aracılığıyla yaptıkları açıklamada 65 yıllık serüvenlerinin ellerinde olmayan sebeplerden dolayı sona erdiğini belirtti. Aile mirasını devam ettiren Hakan Atala ise Milliyet gazetesine yaptığı açıklamada bu kararı almalarının en büyük sebebinin özel nedenler olduğunu söyledi. Ardından da “Tabii buna ek olarak Beyoğlu’nun değişen dokusunu da söyleyebiliriz,” diye ekledi.Lale Plak Dükkânı’nın hikâyesi ilk olarak Üsküp’ten İstanbul’a gelen İbrahim ve Yusuf Atala’nın Beyazıt’ta bir kırtasiye dükkanı açmasıyla başlıyor. Ancak dükkân 1953 senesinde buradan taşınmak zorunda kalıyor. Ve bir yıl sonra da Beyoğlu’nun Tünel Meydanı’na taşınıyor. Dükkânda satılan kırtasiye malzemelerinin, albümlerin, dolmakalemlerin bulunduğu raflara bir de plaklar ekleniyor zamanla. Babası ve amcasının işten çekilmesiyle de Hakan Atala aile mirasını üzerine alıyor ve burayı sadece bir kırtasiye dükkânından bir ‘müzik cenneti’ne dönüştürüyor. Dükkâna gelen ziyaretçiler caz, klasik, dünya müziklerinin yanında klasik Türk müziği ve halk müziğine ait plakları ve CD’leri de bulma imkanına sahip oluyordu. Lale Plak’ın bir müzik arşivi olmasının yanı sıra buraya gelenlerin bir müşteri değil ‘dost’ gibi karşılandığı bir mekândı. Hakan Atala ve dükkanın diğer çalışanları gelenlerle sohbet eder, onların müzik konusunda yeni keşifler yapmasına yardımcı olurdu. Küçücük bir mekâna dünya müziğini sığdıran bu dükkanın kapanacağının öğrendikten sonra müzik eleştirmenlerinden ve plakseverlerden görüş aldık...“Cidden çok üzüldüm”Naim Dilmener: Lale Plak, en verimli dükkanlardan biriydi. Çoğu yerde bulamayacağımız müzik türleri burada olurdu. Fiziki baskıların giderek azaldığı bir zamanda CD, plak, hatta kitap olsun orada bulabiliyorduk. Murat Meriç: Şehrin hafızasını canlandıran geçmişi bugüne kadar taşıyan meânlardan birisiydi Lale Plak. Dolayısıyla her şeyden önce sadece bunun için bile kapanıyor oluşu çok üzücü. Ailevi nedenler nedeniyle deniniyor... Keşke olmasaydı, keşke yaşasaydı dediğimiz bir mekân. Çünkü Lale Plak bir taraftan her şey bir yana insanlar iyi bir müzikle buluşturan bir yerdi. Oraya gittiğinizde tarihini de konuştuğunuz zaman sizi yönlendirirdi, güzel müzik dinlemenizi sağlardı. Pek çok inasana müziği tanıtan bir insandı Hasan Bey. Lale Plak’ın her şeyden öte insanları müzikle buluşturması çok önemli. Bugün Serhat Ersöz yazısını okudum. “Yolu tünele uzatmanın tek gerekçesiydi Lale Plak” diyor. Ki haklı. Sahiden içine girmeseniz bile vitrinine bakardınız. “Yeni ne gelmiş? Ne var? Enterasan bir şey yakalar mıyım? Oradan duyduğum isimlerden birinin peşine düşeyim” gibi bir sürü şey vardı. Dolayısıyla çok üzücü. Şehrin ve Beyoğlu’nun simge meânlarından birisiydi. İki plakçı vardı. Kara Kedi Plak ve Lale Plak. Kara Kedi Plak kapandı. Lale Plak da gitti. 60’lardan günümüze uzanan çok fazla bir şey kalmadı açıkçası. ‘Tünel’den geçerken içimiz cız edecek’Kanat Atkaya: Lale Plak, Beyoğlu’nun simge meânlarından biriydi. Özel nedenlerden dolayı kapanmak zorunda kalmış olması üzüntümüzü elbette azaltmıyor. Kuşaklar boyu müzikseverlere hizmet sunan bir müzik dükkanının ötesinde bir kültür merkezi görevini üstlenmiş olan Lale Plak, muhakkak ki çok özlenecek. Bundan sonra Tünel Meydanı’ndan geçerken de içimiz yine cız edecek demektir. Keşke makul bir çözüm bulunabilseydi ve hayatlarımıza müzikle girmiş, pek çok hatıra barındıran bu tatlı ve kıymetli dükkân daha yıllarca yoluna devam edebilseydi. Samimi olarak çok üzüldüm.

milliyet.com.tr. Aslında belli bir süre bir mühendis olarak kariyer yaptınız. Neden bu kariyerinizi bir kenara bırakıp müziğe yönelme kararı verdiniz? Ya da en baştan neden müzikle başlamadınız? Açıkçası hayatmda yaptığım hiçbir işi kimse bana zorla yaptırmadı. Mühenedisliği de büyük bir zevkle yaptım. 12 yıla yakın bir süre Tüpraş'ta çalıştım. Acısıyla tatlısıyla benim için keyifli bir süreçti. Burası, hayatımda ana alanı kaplayan müziğe de son derece saygılı bir yerdi. Dolayısıyla ben hiçbir zaman o ikisi arasında bir ateş hattında kalmadım. Ama hedefler büyümeye başlayınca zaman sorunu ortaya çıktı. Oradaki kaynak yönetimimi bir mühendis gibi yapıp tamamen müziğe yöneldim. Tabii bu bir sabah uyanmamla birden bire gerçekleşmedi. Müzik, uzunca bir süre üzerine birikim yapıp çalıştığım bir alandı. Böyle olunca diğer taraftan izin istedim, sarılıp ayrıldık..  . O halde müziğe geçelim. Aslında müzikle iç içe geçen bir hayatınız var.... Kesinlikle hiçbir zaman uzaklaşmadım müzikten..  . Peki beyaz yakalı yaşamı geride bırakıp müziğe odaklandığınızda kendinizi nasıl bir dünyada buldunuz?. Ben de bazen "nasıl bir dünyanın içine girdim" diyorum. Tabii ki dinamikleri çok farklı bir dünya. Müziğin kendisi değil ama dış faktörler nedeniyle ne zaman moralim bozulsa bu işe neden yöneldiğimi hatırlatıyorum kendime. Kararımla ilgili hiç pişman değilim. O tarafla ilgili özlediğim tek şey dostluklarım. Kurumsal dünya ve müzik dünyası özellikle de ilişki yönetimi açısından birbirinden çok farklı yapılar..  . Bu müzikal yolculuk bir senfonik projeyle taçlandı. Biraz ondan bahsedebilir misiniz? Nasıl başladı?. Amerika'da yaşayan ve akıl hocam olarak gördüğüm iki dostumla başladı bu yolculuk. Onlarla tanışıp bu niyetimi anlattığımda böylesine bir projeyle çıkmamı tavsiye ettiler. Bu tamamaen onların fikriydi. Ben o dönem İzmir'de yaşıyordum. İzmir Devlet Senfoni Orkestrası'na gittim.. �. Bu tavsiyede bulunurken Türkiye'nin müzikal beğenileri ve şartları hakkında bilgiye sahipler miydi?. Tabii ben onlara verebileceğim azami bilgiyi vermeye çalıştım. Beni, ailemi tanıyorlardı. Burada neler dinlendiğini biliyorlardı. Projeyi hazırladıktan sonra İzmir Devlet Senfoni Orkestrası'na gittim. "Merhaba Ben Seran Bilgi, Tüpraş'ta çalışıyorum, kimya mühendisiyim, senfonik bir projem var" dedim. Çok tuhaf aslında. Beni 15 dakika dinledikten sonra projeyi yapmaya karar verdiler. Yılbaşı Konseri'ni benimle yapmak istediklerini ifade ettiler. O dönemde bu tip pop senfonik iş yapılmıyordu. 9 ay öncesinden repertuvarımı hazırlayıp onlara sundum. İlk olarak da 2013 yılbaşı programında bunu yaptık. Beni mutlu eden nokta şu oldu; konserden sonra bir şekilde bu iş camiada duyuldu. Ertesi yıl İstanbul Devlet Senfoni Orkestrası'ndan bu proje için teklif geldi. Bursa, Antalya, Çukurova, Eskişehir...  Art arda geldi..  . Yılbaşı Konserleri'nin repertuvarında hangi şarkılar vardı?. En klasiği Celine Dİon'un My Heart Will Go On'dan bu proje fikrini bana sunan Frank Wildhorn'un bestelerine kadar pek çok çalışma yer aldı. İçlerinde Frank Wildhorn'un benim için bestelediği eserler de var. Zaman içinde Türkçe şarkılar da ekledik. Eskişehir'de bir Zülfü Livaneli bestesinden olan Sevdalı Başım'a yer verdik. Benim albüm şarkılarımdan birkaçına senfonik düzenleme yapıp repertuvara dahil ettik. Bu haliyle Seran Bilgi Senfonik devam ediyor..  . Senfoni kısmını kapatırken tam onu soracaktım. Bu proje devam edecek mi?. Evet devam edecek. İçinde kendi şarkılarımın senfonik düzenlemeleri de olacak şekilde genişleyecek..  . Bu akşam Salon İKSV'de albümün tanıtım konseri olacak. Öncelikle projenin hikayesini öğrenebilir miyiz?. Bu albümde birlikte yola çıktığım isim Cenk Erdoğan ve Nedim Ruacan'dır. Cenk ile de beni tanıştıran Nedim'dir. İkisi de çok kıymetli müzisyen arkadaşım. Cenk'in stüdyosında birlikte çalışmaya başladık. "Bu şarkı amiral olur", "bu şarkıyı sonraya sakla", "bu şarkı single olsun" gibi fikirlerle bana yardımcı oldular. Her iksi de bugünün kirlenmiş pop dünyasının uzağında kalmış isimler. Kaygıları iyi müzik üretmek, iyi içerik üretmek olan isimler. İlk albümde böyle isimlerle çalıştığım için çok şanslıyım.. �. Günümüzde müzikal üretim biraz daha tekliler üzerinden ilerliyor. Siz daha cesurca bir adım olarak nitelendirilebilecek bir şey yapıp albüm yayımladınız. Hikayesi olan bir şey.... Kesinlikle. Albümün ismi "İçinde Sen de Varsın". Bu aslında albümün içinde yer alan şarkılardan biri değil. Sadece albümün adı. Bu şarkıları yazarken herhangi bir ticari kaygı gütmedim. "İçinde Sen de Varsın" defansif bir albüm. Bir ses bütünlüğü taşımasa da benim yazdığım şarkılar. Hikayelerin tanık olduğum besteler. İçinde farklı türler var. Ama bunun nedeni "o taraftan da insan çekelim" değildi..  . Peki biz bu albümünüzü dijital platformlarda ya da müzik reyonunda hangi türün içine dahil ederdiniz? . Güzel soru. Özgün. Popüler sınıfına da koyabiliriz..  . ihsan.dindar@milliyet.com.tr

180 yıl önce gerçekleştirilen tarihteki ilk fotoğraf gezisini günümüze taşıyan “Bir Yol Öyküsü: Fotoğrafın Ardında 180 Yıl” adlı sergi önceki gün Pera Müzesi’nde ziyaretçisiyle buluştu. Türkiye’den 10 fotoğraf sanatçısının aynı rota üzerinden tarihi kentlerde çektiği fotoğrafların bir araya geldiği serginin basın toplantısında Suna ve İnan Kıraç Vakfı Kültür ve Sanat İşletmesi Genel Müdürü Özalp Birol ve serginin küratörü Engin Özendes, eserleri sergilenen sanatçılar konuştu. Sergi hakkında bilgi veren Birol, “Suna ve İnan Kıraç Vakfı olarak küratör Engin Özendes ve Pera Müzesi ekibinin iki yılı aşkın, yoğun ve özenli bir çalışmayla hazırladıkları bu serginin fotoğrafa ilgi duyan tüm sanatseverlerde merak uyandıracağı ve ilgiyle gezileceği düşüncesindeyiz” açıklamasında bulundu.. ‘18 yıl sonra daha zor’Serginin küratörü Özendes ise “2019 yılında fotoğrafın 180 yılını, farklı bir projeyle kutlamak istedim. Bundan tam 180 yıl önce ilk yolcuların izlediği rotayı izleyerek günümüzün gelişmiş fotoğraf teknikleriyle ve farklı bakış açılarıyla çekimler yapmak, bu fotoğraf yolculuğunu kutlamak olacaktı” dedi. Konuşmasının devamında yeni fotoğraf yolculuğunun sürecinden bahseden Özendes, bu yolcuğu planlarken günümüzün gelişmiş ulaşım ve iletişim koşullarında, çekimlerin bazı yerlerde 180 yıl öncesinden daha zorlu olacağını tahmin etmediklerini de belirtti. Milliyet Sanat dergisinin aralık sayısındaki röportajı için konuştuğuzda Özendes bu zorlukları şu cümlelerle açıklamıştı: “Sanatçılar, özellikle Ortadoğu’da çok zorluk çektiler. Coşkun Aral gibi oraların ‘kurdu’ bir insan bile Gazze ve Şam’a giremedi. Ortadoğu her zaman kaynayan bir kazan. Gazze’ye Kızılay kamyonunu bile almıyorlar ve orada neler olduğunu tam olarak bilmiyoruz. Bir de ‘Gelişen ve değişen çağımızda...’ diye başlarız söze... Gelişen ve değişen çağımız ne yapmış makinelerimize? O günkü karanlık odayı dijital hale gelene kadar dönüştürmüş. Ama insanın aklını ve fikrini değiştirememiş. Savaşlar, kutuplaşmalar, ayrışmalar... Bunlar daha zor bir hale getirmiş.” Özendes konuşmasının sonunda, projenin gerçek bir yol öyküsü olduğunu bir kez daha vurguladı.

milliyet.com.tr.  . gestus'un hikâyesinden başlamak istiyorum. Hikâyeniz nasıl başladı?. gestus, 2018 yılında tiyatro ve edebiyat tutkunu bir grup insanın müşterek bir paydada buluşması sonucu ortaya çıkan, bağımsız bir sanat topluluğudur. Yaşadıkları coğrafyaya dair ortak dertleri olan, ortak endişeleri olan, sözü olan, derdi olan ve bunları ifade etmek isteyen, bundan korkmayan, çekinmeyen, var olan sorunları konuşmak ve tartışmak için alan açmaya çalışan bir oluşum bu. Geçtiğimiz sezon bu doğrultuda bir yazın atölyesi oluşturduk. Ardından ilk prodüksiyonumuz olan Etik Nedir adlı tiyatro oyunumuzu sahneye taşıdık. Önümüzdeki yıllar içerisinde de bu bağlamda projeler üretmek amacındayız..  . Orijinal Günahlar oyununa gelmek istiyorum. Sizin yazıp yönettiğiniz bir oyun bu. Nasıl bir oyun var karşımızda?. Yaşadığımız çağa ait bir cinnet fotoğrafı var karşımızda. Tiyatro salt bir eğlence yeri değildir. Tabii ki insanlar gülsünler, eğlensinler fakat tiyatro sanatı yalnızca bundan ibaret sanılmamalı. Bu toplumun hislerini çalmaya çalıştılar. Fikirlerini örselemeye çalıştılar. Duygusuz, tepkisiz, tedirgin ve umutsuz bir kitle yaratılmaya çalışıldı. Bunu başaramayacaklar ama. Biz sahnede sıradan insanların sıra dışı hikâyelerine yer verdik. İnsanlar oyunu izlediklerinde gülmek istiyorlar ama utanıyorlar. Ağlıyorlar ama gülümsüyorlar. Dört oyuncumuz da karakterlerine ait trajik öyküleri izleyiciye aktarırken öncelikli bir tavırla sahnedeler; o da samimiyet. Bu olmadan olmaz. Bu olmadan bu öyküler ancak gazetelerin üçüncü sayfa haberi gibi kalırdı. Dört oyuncunun yanı sıra üç de müzisyen eşlik ediyor sahnede onlara. Yeri geliyor oynanan oyuna da katılıyorlar. Seyirci de oyuncu da aslında hem aktaran hem katılımcı burada. Dertler hepimizin çünkü..  . Anladığım kadarıyla temelde bir sistem eleştirisi de yer alıyor?. Oyun farklı meslekleri olan, farklı iş sahalarında çalışan, sosyokültürel olarak da birbirlerine hiç benzemeyen dört karakterin işledikleri cinayetlerle nasıl sanık sandalyesine oturduklarını bir izlek üzerinde bize tanımlıyor. Oyun bittiğinde soruyorlar seyirciye, biz suçlu muyuz? Bu suçu onlara işleten düzenin hiç mi suçu yok? Tartışıyoruz bunu oyunda. Tiyatrodan çıktıktan sonra ben eminim ki seyirci de bunu kendi kendisine soracaktır. Tüm temennimiz daha fazla izleyiciye ulaşmak, daha fazla seyircide bunu sordurmak. Asıl amacımız müthiş bir sahne gösterisi ortaya çıkarmak değil. Tiyatronun başat amacına hizmet etmek.. Dört dörtlük sahne şovu sunup da esasen hiçbir şey söylemeyen oyunlardan sıkıldı seyirci. Çünkü tiyatroyu kendisine yapılmadığını hissetmeye başladı. Ben yokum ki burada, diyor gelen ve izleyen. Bana dair hiçbir şey söylemiyor, diyor. Bu nedenle Orijinal Günahlar onlara daha yakın hissettiriyor kendisini..  . Son olarak oyununuzu izlemeye gelen tiyatroseverlerin çıkışta hangi duyguyla ayrılmalarını arzu edersiniz? . Duygudan ziyade fikirle, münakaşayla, çatışmayla ayrılmasını dilerim. Soru soran ve sorgulayan taraf olmalarını isterim. Susmayı değil ses çıkarmayı bir elzem olarak görebilmektir mühim olan..  . ihsan.dindar@milliyet.com.tr. 

milliyet.com.tr.  . Türkiye’de sanat için çok çaba sarf eden isimlerden birisiniz ama aslında eğitiminiz önce Avusturya Lisesi’nde ticaret sonrasında edebiyat üzerine. Görünüşe göre ticaret pek de gönlünüzden geçen bir şey değildi…. Yok, pek değil. Kendimi bir iş kadını olarak da görmüyorum. Her zaman fotoğrafa bir merakım vardı. Aile bireylerinin fotoğraflarını çekmeyi severdim. Türkiye’den döndükten sonra karanlık oda dersleri de almıştım. Gerçi artık cep telefonları sayesinde herkes fotoğrafçı oldu..  . Peki siz fotoğraf çekmeye halâ devam ediyor musunuz?. Arada çekiyorum, evet. Ama makinelerimi damadıma verdim. O da fotoğrafa çok meraklı biri. Şu an fotoğraf makinem yok. Ben de telefonla çekiyorum..  . Amerika’daki eğitiminizden sonra İstanbul’a döndünüz. Borusan bir aile şirketi olduğu için de ailenin sizden beklentileri vardı. Neler yaşandı bu süreçte?. Bir hafta fabrikaya gittim. Sonrasında bunu bıraktım. Yönetim kurulu toplantılarına gittim. Bir de doğum yaptım bu süreçte. Sonrasında 2006 yılında bir teklif geldi.�Borusan Sanat ile ilgilenmemi istediler. Ben de ilgilenmeye başladım..  . O halde yavaş yavaş BİFO ve klasik müziğe gelelim. Türkiye’de daha eski orkestralar var elbette ama özel bir kuruluşun desteklediği ilk filarmoni orkestrası sizsiniz. Öncesinde Akbank Oda Orkestrası da vardı ama netice itibarıyla bir filarmoniden söz ediyoruz…. Evet, biz başladığımızda Akbank Oda Orkestrası vardı. O anlamda ilkiz diyemem. Çünkü biz de oda orkestrası olarak başladık. Saim Akçıl orkestramızı yönetiyordu. Sonrasında Gürer Aykal’a teklif gidince ve o “oda orkestrası bana küçük gelir” deyince filarmoniyi kuruyor..  . Peki bu süreçte sizin klasik müzikle bir ilgi-alâkanız var mıydı? . Pek sayılmaz. Ben ağırlıklı olarak toplantılarına katılıyordum. İş olarak bakıyordum başlarda. Klasik müziği öğrenerek sevdim..  . Peki öncesinde neler dinliyordunuz?. Genesis, Jethro Tull, Queen, Madonna, hatta Tarkan. Yani görüldüğü üzere pek yoktu hayatımda. Eşim klasik müzik dinlemeyi severdi. Zaten klasik müzik konserlerine üniversite eğitimim sırasında onunla gitmeye başlamıştım. Türkiye’ye döndüğümde de “Cumartesi Konserleri”ne gitmişliğimiz var. AKM’deki bu konserler dışında İKSV’nin Müzik Festivali’ni takip etmeye başlamıştım.. O halde filarmoni orkestrası kimin vizyonu?. Tamamen abimin fikri..  . 2006’da aileden gelen teklifle bu işin içine tam manasıyla girmeye başladınız…. Borusan İstanbul Filarmoni Orkestrası belli bir yere geldikten sonra onu yeni bir hedefe taşımak gerekiyordu. Bir değişim lazımdı. O tarihten sonra tüm yapısını değiştirdik. Vakfın çatısı altına dahil ettik. Filarmoni ve galeriyi bir çatı altına toplama kararı aldık. Bunun öncesinde bir kopukluk söz konusuydu. Böylece daha kolay bir yönetim olacak ve ne yaptığımızı bilecektik. Süreçte bize bunu gösterdi.  Ben geldiğimde beş yıl içinde Avrupa’da bilinen bir orkestra haline gelmek hedefi kondu.  “Gelecek Vaat Eden Orkestralar”dan biri seçildi. Öyle de oldu zaten..  . Derken 2009’da orkestranın şefi Sascha Goetzel oldu…. Evet, ama bu süreçte Borusan İstanbul Filarmoni Orkestrası’nın içinden Cemal Reşit Rey’de sürekli konserler veren bir oda orkestrası doğdu. Şef  Joseph Wolfe tüm bu işler yapılırken Melih Fereli ve Ahmet Ertuğ’un bana desteği çok büyük oldu..  . “Yeni bir hedef belirleyeceğiz”. Borusan İstanbul Filarmoni Orkestrası bu dönemde Viyana’daki Konzerthaus ve Londa’daki Royal Albert Hall’da konserler verdi. Bu turneler bundan sonra da olacak mı?. Benim en çok heyecanlandığım andır o. Şu an biz yine bir değişim sürecindeyiz. Şefimiz değişecek. Gelecek şefle birlikte onun da vizyonu doğrultusunda yeni bir hedef belirleyeceğiz.  Bir danışman kurulumuzla şu anda yeni şef için araştırmalarımızı sürdürüyoruz. Onlar bize şef öneriyor. Biz gidip dinliyoruz. Sascha Goetzel için de bu böyle olmuştu. O zaman bize beş şef önermişlerdi. Sonucunda Sascha Goetzel seçilmişti. Burada biz süreci sadece takip ediyoruz. Ben ve Ahmet Erenli seçmiyoruz. Danışma Kurulu seçimi yapıyor..  . Şimdi Nisan ayında sürpriz bir konser olacak. Ünlü piyanist Chick Corea’nın yer alacağı konserin şefi Steven Mercurio? Akıllara tabii acaba isimlerden biri de o mu diye geldi?. Bu sorunun gelebileceğini tahmin etmiştim. Hayır, değil. Böylesine önemli isimler konserlere kendi çalıştıkları şeflerle gelmek istiyor..  .  Şu an peki bize söyleyebileceğiniz herhangi bir aday var mı?. Şu an için yok. Bu çok uzun bir süreç. Gelen öneriler değerlendiriliyor. Örneğin iki yıl önce Simon Rattle’a da gelip orkestrayı yönetmesi için teklif götürmüştük. Berlin Filarmoni gibi önemli bir kurumun başında olduğu ve orada belli bir yoğunlukta çalıştığı için bize dedi ki “istediğiniz zaman gelip orkestrayı yönetirim ama burayı bırakamam” Bu bilinilirlik ve ilgi bizi çok mutlu etti..  . Buradan biraz klasik müziğin ülkemizdeki bilinilirliğine gelmek istiyorum. Tanzimat sonrasında klasik müzik, Osmanlı sarayına ve yönetici sınıfın evlerine giriyor. Padişahlar, klasik müzik eserleri besteliyor. Ancak klasik müzik dinleme alışkanlığı topluma pek yayılmıyor. Hatta yer yer bir elitlik göstergesi olma durumunda…. İşte biz tam olarak da bunu kırmaya çalışıyoruz. Çalanlar Türk. Türk okullarında yetişiyorlar. Artık bu da bizim bir parçamız haline gelmiş durumda. Türkiye’de her müzik türünün dinleyicisi var. İllâ herkes klasik müzik dinleyecek diye bir şey de yok. Bu, klasik müziğe ilgisi olana bir imkan, bir seçenek. Biz bu hizmeti sunuyoruz. Bu tip güzel örneklerimiz de var aslında. Ekibimizden biri takside şoförün klasik müzik dinlediğini ama bu müziğe erişebileceğine inanmadığını duyunca onu konserlerimize davet ediyor. İlk geldiğimde orkestra kıyafetleri için İMÇ’ye gitmiştik. Satıcı, kumaşları nerede kullanacağımızı sorunca orkestra için istediğimizi anlattık. Klasik müziği duyunca “Ben bir Borusan’ı bilirim” dedi. Bunu duymak bizi çok mutlu etmişti. Sonrasında konserimize davet ettik. Bu şekilde bir kişiye dahi dokunabilirsek amacına hizmet etmiş oluyoruz. Mesela ben de yola klasik müzik dinleyeceğim diye çıkmamıştım ama beni de içine aldı..  . Gelinen noktada İstanbullular BİFO’yu sahiplendi mi? İlgiden memnun musunuz?. Çok memnunuz. Bu yıl bilet satışında rekor kırdık. Keşke mekân açısından daha fazla imkânımız olsa da daha çok insana ulaşabilsek. Ama tabii mekânlar sınırlı, bütçeler sınırlı..  . Borusan Quartet’e de değinmek istiyorum biraz. Geçtiğimiz yıla kadar sadece Süreyya Operası’nda sahne alıyordu. Artık ENKA Sahnesi’nde de var…. Aslında BİFO da öyleydi. Ama Caddebostan’a (CKM) sığamadığımız için orayı bıraktık. Orada çok iyi bir kitlemiz var. Onları servisle Bostancı’dan alıp Lütfi Kırdar’a getiriyoruz. Anadolu yakasında büyük bir salon yok maalesef. Borusan Quartet’e gelecek olursak, ilgiden çok memnunuz..  . Şimdi bu röportajı Borusan Müzik Evi’nde yapıyoruz. Biraz ondan da bahsedelim. Hazır sezon başlamışken... Buraya bir mesai gözüyle bakıyor musunuz?. Burası bizim evimiz. O yüzden benim bir mesaim yok. İstanbul’da olduğum her gün buraya mutlaka geliyorum. Birkaç saat de olsa geliyorum Borusan Müzik Evi’ne..  . Borusan Müzik Evi bu sene 10. yılını kutluyor…. Evet, her şeye rağmen..  . Neden her şeye rağmen?. Çünkü burası bir bütçe hesaplamasında ilk gözden çıkarılacak yer oluyor. Ben buna direndim. Hayatta olduğum sürece burada faaliyetler devam edecek. Şimdi benden sonra gelecek olan gençlere yatırım yapıyorum. Sonuçta burası da, BİFO da, müze de ailenin yıllık destekleriyle yürüyor. İçinde bulunduğumuz şartlarla en iyisini yapmaya çalışıyoruz.. �. Müze demişken; Şimdi son birkaç yıldır çağdaş sanat deyimi yerindeyse çok popüler. Contemporary İstanbul büyük bir kalabalığı ağırlıyor. Bienal’in ziyaretçi sayısı artıyor. Bu noktada baktığımızda Borusan Contemporary öncülerden biri. Üstelik video art ağırlıklı. Bu tercihin sebebi nedir?. Abimin tercihi bu da. Resme ilgimiz hep vardı. Aldığımız eserleri şirkette sergiliyorduk. Ama video-art abimin kişisel ilgisiyle başladı. Aldığımız hiçbir eseri maddi kaygıyla almadık. Sevdiğimiz eserleri alıyoruz. Günün birinde o eserleri satıp para kazanacağız diye bir kaygı gütmüyoruz. Bu süreçte ciddi bir koleksiyon oluştu..  . ihsan.dindar@milliyet.com.tr

Martin Scorsese’nin, bu ay itibarıyla Netflix üzerinden izlenen yeni filmi “The Irishman”, yönetmenin kariyerinde sıklıkla işlediği şiddet dolu hayatlara dair çemberi kapattığı, bir olgunluk dönemi başyapıtı. Bu başyapıt Netflix’te yayınlanmadan önce Mehmet Tez, Londra’da filmin yönetmeni Martin Scorsese ve oyuncuları Robert De Niro ve Al Pacino ile Milliyet Sanat için bir röportaj yaptı. Bu önemli film ve söyleşi vesilesiyle Milliyet Sanat dergisi “Irishman”i, Tülay Palaz’ın illüstrasyonuyla kapağına taşıyor. Derginin devam eden sinema sayfalarında ise yılın iddialı projelerinden biri olan “Marriage Story”ye dair bir değerlendirme yazısı, çok konuşulan bir diğer film “Alev Almış Bir Genç Kızın Portresi”ne dair bir eleştiri, Japon sinemacı Kore-eda ve Catherine Deneuve’u bir araya getiren “Saklı Gerçekler”i mercek altına alan bir yazı okurla buluşuyor. Asu Maro, bu ay vizyona giren “Küçük Şeyler” ile neredeyse bütün oyunculuk ödüllerini toplayan Alican Yücesoy’u Ayın Söyleşisi’nde ağırlıyor. ‘Geçici’de 10 yapıtDerginin plastik sanatlar sayfaları ise Amsterdam’daki Rijkmuseum’un ev sahipliğini yaptığı ve Rembrandt ile Velazquez’i ilk kez bir araya getiren sergiyle açılıyor. Bu iddialı sergiyi Borusan Contemporary’deki Bill Viola’nın İstanbul’daki ilk sergisi takip ediyor. ‘Video çağının Rembrandt’ı olarak anılan ve küratörlüğünü Kathleen Forde’un üstlendiği “Geçici” sergisinde sanatçının farklı dönemlerinden seçilmiş 10 yapıtı görülebiliyor. Yanı sıra, iklim krizini merkeze alan Olafur Eliasson’un Londra’daki Tate Müzesi’ndeki “Gerçek Hayatta”sına dair bir inceleme de sanatseverlerin karşısına çıkarken, artSümer’deki Gözde İlkin’in sergisi, Hale Tenger’in birbirinden farklı malzemeleri bir araya getirdiği “Rüzgârların Dinlediği Yer”i, Turan Aksoy’un “Simetrik Olmayan” sergisi de sayfalarda yer buluyor.Müzik Kutusu’ndan çıkanlarBu ay Milliyet Sanat, son dönemde oldukça dikkat çeken dark wave’in yerli sahnesine merceğini çeviriyor. Devamında ise Nova Norda yeni single’ına dair ipuçlarını müzikseverlerle paylaşıyor. Müzik sayfalarında ayrıca Coldplay’in yeni albümü “Everyday Life”a dair bir yazı; gitarist, besteci ve aranjör Cem Tuncer ile yeni albümü “Allright” üzerine yapılmış bir röportaj ve Cemal Reşit Rey’in yeni sanat yönetmeni Cem Mansur’dan yeni sezona dair detaylar okurun karşısına çıkıyor. Egemen Limoncuoğlu, Beck’in yeni albümü “Hyperspace”i, 21 yaşındaki King Princess’i ve Brittney Parks’ı Müzik Kutusu’ndan çıkarıyor.Yıldız Kenter’e vedaDikmen Gürün, Milliyet Sanat dergisindeki anma yazısıyla Yıldız Kenter’e veda ediyor. Sahne sanatları sayfaları ayrıca Craft’ın bu sezon sahnelemeye başladığı “Waterproof” ekibini, “Polisler” adlı oyunda rol alan Tolga Tekin’i ve “Tanrı’nın Eli” oyunun ekibini ağırlıyor. Bu sayfalarda ayrıca Zeynep Aksoy, İstanbul Devlet Balesi’nin “Uyuyan Güzel”ine dikkat çekiyor.. Bir hayalperest: Jo NesboDerginin Dost Muhabbeti köşesine ise hem yazar hem yayıncı bir çift konuk oluyor: Deniz Yüce Başarır ve Başar Başarır. İkili, edebiyattan kitaplara, okurluğa uzanan bir sohbet gerçekleştiriyor. Edebiyat sayfalarında ayrıca Norveçli yazar Jo Nesbo, yeni romanı “Bıçak”ı anlatırken Selim İleri de okuduğu kitapları Milliyet Sanat okurlarıyla paylaşıyor. 

milliyet.com.tr. Almanya doğumlu Kosova kökenli bir sanatçısınız. Kosova'daki bu yıkım sizi ve müziğinizi nasıl etkiledi. . Almanya'da doğmuş biri olarak mülteci sayılmam. Ama Kosova'nın savaş nedeniyle yaşadığı o yıkım biz diasporadakileri de derinden yaraladı. Müzikal olarak belki beni doğrudan etkilemedi ama kişiliğime yansıması mutlaka oldu. Bu olay beni köklerime daha çok bağladı..  . Müzikal köklerinizi merak ediyorum. Yerel Arnavut kültürüne modern bir yorum dikkat çekiyor. Siz bunu nasıl tanımlıyorsunuz?. Şarkılarımın çoğu aslında yeni besteler. Arnavut antropolog Anton Ceta'nın kitaplarından etkilendiğimi söyleyebilirim. Kendisi 1950 - 1980 yılları arasında Kosova, Karadağ, Arnavutluk ve Kuzey Makedonya'nın köylerinde yerel ezgi ve masalları araştırmış. Yaptığı araştırmalarda çok genç yaşta evlendirilen köylü kızların söylediği şarkılara rastlıyor. Bu sözler açıkçası çok ağırdı ve beni çok etkiledi. Bu kızların gelecekte nelerle karşılaşacaklarına da değiniyordu. Müzikler belirgin olmasa da sözler apaçık ortadaydı. Bu sözleri yeni bir müzikle dinleyiciye sundum..  . Peki bu noktada başka ilham kaynaklarınız var mı?. Estetik açıdan endüstriyel seslerden çok etkilendim. Bunda Berlin'de olmamın da etkisi vardır. Berlin'in karanlık yeraltı müziği ile Arnavut halk ezgilerini bir araya getirme fikrini sevdim.. �. Peki klipleriniz? Bu sürece de müdahil misiniz?. Müzik üzerinde çalışırken her zaman görsel fikirlerim var ve şarkıların çok geleneksel olmasının aksine videoların çok çağdaş olmasını istedim. Şimdiye kadar tüm videolarda ailemle çalıştım. İki videoda kuzenlerim ve diğer annem. Bir hikaye var, ben de onların bir parçası olmalarını istedim..  . Bundan sonrası için ne gibi hazırlıklarınız var?. Yeni bir EP üzerine çalışıyorum. 2020 yılında yayınlanacak. Borusan Müzik Evi'ndeki performansımızda İstanbullu müzikseverler de bu şarkıyı dinleme fırsatı bulacak..  . Son yıllarda Kosovalı müzisyenler oldukça popüler. Siz bu durumu neye bağlıyorsunuz?. Pek çoğunun aileleri çocuklarının daha iyi bir geleceğe sahip olması için anavatanlarını terk etti. Bu çocuklar içine girdikleri toplumlarda katılımcı ve başarılı oldular. Bu durum Arnavut müzisyenlerin de global manada seslerini duyurmaya başladığı bir dönem. Ama bir önceki kuşak doğdukları toprakları terk edip zor şartlarda ve düşük ücretlerde çalışmış bir nesildi. Onların çocukları ise şimdi sanatta, sporda ve bilimde tüm Arnavutlar için gurur kaynağı oluyor..  . Peki bu noktada müzik, Kosova'nın da tanıtımı için bir araç olabilir mi?. Kesinlikle, olmalı..  . Yanılmıyorsam bu, İstanbul'daki ilk konseriniz olacak. Neler hissediyorsunuz?. Çok heyecanlıyım. Daha önce Türkiye'de hiç bulunmadım. İstanbul'u keşfetmek için sabırsızlanıyorum. Kime sorsam İstanbul'un ne denli harika bir kent olduğunu anlatıyor bana. Ortak kanı İstanbul'un dünyanın en güzel kentlerinden biri olduğu yönünde..  . Daha önce Türkçe müzik dinleme fırsatınız oldu mu? . Maalesef olmadı. İstanbul'da yeni müzikler keşfetmek için sabırsızlanıyorum.

milliyet.com.tr. Dedeniz mehteran. Müzikle iç içe bir ailede yetiştiniz. İlk enstrümanınızı da dayınız hediye etmiş size. Müzikal yolculuğunuzda ailenizin etkisi ne denli oldu?. Aslında uzun bir süre müziği hobi olarak yapmamın daha iyi olacağı ve “normal” bir işe sahip olmam gerektiği söyleniyordu. Ailede müzisyen olduğu için herkes müzik yapmanın ne kadar zor bir iş olduğunu ve ne kadar dengesiz gelir sağladığını biliyordu. Kendilerince haklılardı da. Sonuçta müzisyen dediğimiz kişilerin çoğunun hiçbir sosyal güvencesi yok ve belli bir yere gelene kadar günü gününe yaşayan insanlar. Sadece kira ödemek bile bazen lüks olabiliyor. Dışarıdan herkes bizi çok eğleniyor, çok para kazanıyor, gezip tozuyor ve hiçbir şeyi umursamayıp kafasına göre yaşıyor zannederken aslında biz savaş içindeyiz. İstediğimiz işi yapalım ve hayatta kalalım. Çok bir şey de değil, sadece kiramızı ödeyelim, yiyip içebilelim ve enstrüman/ekipman alabilelim. Her neyse, vaziyetin farkında oldukları için haliyle bir süre beni müzikten uzak tutmaya çalıştılar. Fakat gitarı elime aldığım an her şey bitmişti. Hayatımda ilk defa net olarak bir şeyi biliyordum, o da müzik yapacaktım. Ne olursa olsun. Sağ olsunlar durumu anlayınca destekleri hiç eksik olmadı. Özellikle annem ne olursa olsun her zaman bana inandı ve destek oldu, hala da oluyor..   . Sonrasında müzikal yolculuğunuz “mektepli” bir eğitim ile devam etti. Uzun bir süre de aslında bu işin mutfağında yer aldınız. Müziğin mutfağında kalmayı tercih etmenizin bir nedeni var mıydı?. Sadece gitar çalmak ve düzenleme yapmak beni çok mutlu ediyordu. Çok göz önüne çıkmama gerek olmaması da hoşuma gidiyordu. Sabah kalkıp kahvemi koyup birkaç saat gitar çalışıyordum, akşam sahneye gidiyordum. Açıkçası o zamanlar şarkı söylememe gerek yok ki diye düşünüyordum. Birkaç arkadaşım şarkı söylemem konusunda ısrarcı olsa da ben çok oralı değildim. Ama vakit geçtikçe başkalarının müziklerini çalmaktan sıkıldım, kendi müziğimi yapmam gerektiğini biliyordum. Üstelik çaldığım insanlar maddi olarak benim aldığımdan kat kat fazlasını alıyordu. Ben de beste yapmaya ve şarkı söylemeye başladım.. �. Ve sonra 2017’de “Tanışmamışız Gibi” geldi. O güne kadar müziğin mutfağında yer almayı yeğleyen bir isimken bu sefer sizi mikrofonun önünde gördük. Şarkı hem öfkeli hem hüzünlü. Radikal bir kararın ürünü müydü bu şarkı?. Öyle diyebiliriz sanırım, ama bile isteye yaptığım bir şarkı değildi “Tanışmamışız Gibi”. Ayrılık sürecindeydim ve bir patlama sonrası çıktı. Karşımdaki kişi beni dinlemiyordu ve benim söylemem gereken çok şey vardı. O sinir ve üzüntüyle eve geldim ve bir anda çıktı şarkı. Ardından bir tane daha ve bir tane daha ve öyle devam etti. Tabi ki bütün şarkılar insanlarla paylaşılmak için yazılmaz ama benim yazdığım şeyleri insanların, özellikle de yazdığım kişilerin duyması gerekiyor diye düşündüm. Bahsettiğim gibi zaten başka insanların müziklerini çalmaktan sıkılmıştım. Bestelerin çıkmasıyla da bana yeni bir yol açılmış oldu..  . Bu noktada türlere yaklaşımınızı merak ediyorum. Piyano ile sakin ve hüzünlü bir girişin ardından yükselen elektro gitar solo… Farklı türlere açık mısınız?. Farklı türlere tabi ki açığım. Bu yemek yapmak gibi aslında, tadı bana güzel geldiği sürece gerisi teferruattır benim için. Elektronik müziğin yükselmesi ve gelişmesiyle sınırsız malzememiz var artık. Dediğim gibi her şeyi karıştırabilirsin ama sonuçta tadının iyi olması lazım. Yine de ben elektronik müzikten ziyade eski kafa enstrümanlarla yapılan ve sahnede orkestra ile beraber yükselip alçalabileceğim müzikleri daha çok seviyorum. Elektronik müzik ne kadar sınırsız olsa da belli bir süre sonra bana tek düze gelmeye başlıyor. Çünkü genelde altta yürüyen bir kick ve bas üstüne inşa edilen bir müzik. Aslında her müziğin bir vakti var benim için. Sürekli müzik dinlediğim için sürekli farklı tarzlarda şeyler dinliyorum. Mesela yolda yürürken başka evde muhabbet ederken başka duş alırken başka şeyler dinliyorum. O gün ve o anki psikolojim ve modumla da alakalı tabi ki..  . "Başkasına beste verme konusunda çekingenim". Aranjenin yanı sıra beste çalışmalarınız olduğunu da duyduk. Dolapta bekleyen. Onların zamanı ne zaman gelecek? Hepsini sizden mi dinleyeceğiz yoksa yakıştığını düşündüğünüz birilerine de verir misiniz?. Açıkçası bazılarını hiç gün yüzüne çıkarmayabilirim diye düşünüyorum. Zaman geçtikçe yeni besteler yaptığım ve yeni hikayeler yaşadığım için üretim devam ediyor. Ama bazen çok eskiden yazdığım ve unuttuğum bir besteye denk geliyorum ve iyiymiş bu neden yapmamışım diye düşünüyorum. O dönemde yaşadığım ve hissettiğim şeylerle alakalı aslında, o yüzden ben de bilemiyorum hangileri çıkar hangileri bekler. Başkasına beste verme konusunda biraz çekingenim çünkü kendimden bir parça vermek gibi benim için ve karşı tarafın benim vereceğim değeri vermeyebileceği fikri beni düşündürüyor. Çünkü ben öyle oturayım beste yapayım diye değil, gerçekten rahatsız olduğum veya yaşadığım bir durum oldukça ya da yakınımda birinin başına gelen olaylardan etkilendiğim zaman beste yapıyorum. Şöyle anlatayım bazı bestelerim var asla kimseye vermek istemiyorum, bazıları var düşünebilirim. Okuyacak kişiye ve duruma güzel oturuyor ise neden olmasın..  . Delip Geçer’e gelmek istiyorum. Ağustos ayında yayınlandı. İyi de bir izlenme ve dinlenme sayısı yakaladı. Bu şarkının hikayesini bir de sizden duymak isterim…. “Delip Geçer” de ayrılık sonrası yazılan bir şarkı. Sıcağı sıcağına değil ama üstünden biraz vakit geçtikten sonra yine evde bir gün otururken aklıma yaşadığımız tatsız olaylar, bağırılan çirkin sözler ve benzeri şeyler geliyor. Aynı şekilde içimden atmak istediğim, karşı tarafa söylemek ve anlatmak istediğim şeyleri az da olsa açıklayabilmeye çalışıyorum. Biraz da bu yüzden müzik yapıyorum aslında, rahatlamak ve içimden atmak için. Aklımı kurcalayan şeyleri beste haline getirdikten sonra az da olsa rahatlıyorum. Çünkü ne zaman aklıma üzüldüğüm veya sinirlendiğim anlar gelse onlara kendimce verecek bir cevabım oluyor. İlaç gibi. Biraz aynı şeylerden bahsediyorum ama bendeki formül bu, biri veya bir olay beni yeterince üzüyor, sıkıyor, rahatsız ediyor ise bir şekilde onunla alakalı beste yapıyorum. Sinirden patlayıp yumruk atmak gibi, artık dayanamayacağım noktada ortaya müzik çıkıyor..  . Müzik piyasası hakkında ne düşünüyorsunuz? Son yıllarda rap ve elektronik müzik hem yeni çalışma hem de konser sayılarında öne çıkmış durumda. Bu değişir mi sizce?. Müzik piyasası son birkaç yılda gerçekten çok değişti, bence iyi de oldu. Artık insanlar kendi müziklerini hiçbir yere bağlı olmadan yayınlayabiliyor ve insanlara ulaşabiliyor. Dinleyici de ısıtıp ısıtıp önüne sürülen tekel müziklerden sıkılmış olmalı ki artık farklı tarzlarda müzikler bu kadar ilgi görüyor. Kötü kısmı ise sosyal medya yüzünden müzisyen sayısında hatırı sayılır derecede artış olduğunu düşünüyorum. Geçen bir arkadaşım yazmış “arkadaşlar oyunculuktan ve müzisyenlikten başka meslekler de var” diye. Yani kimse müzisyen olmasın demiyorum tabi ki yanlış anlaşılmasın da eline gitarı alıp iki tane şarkı söyleyen tipler de müzisyenim diye geçiniyor. Sanatçı olmak için ciddi bir altyapıya sahip olunması gerektiğini düşünüyorum. Yoksa detone vokaller, akortsuz gitarlar ve ruhsuz şarkılar duymaya devam edeceğiz. Bu arada şunu da belirteyim müzisyen başka bir şey şarkıcı başka bir şey. Şöyle düşünün bir şekilde banka müdürü olmuşsunuz ama bankanın nasıl işlediğiyle alakalı en ufak fikriniz yok. Böyle konuştuğumu görüp sen ne yaptın da böyle şeyler söylüyorsun diyenler olabilir ama insanların iyi ile kötüyü biraz daha ayırt edebilmesi gerektiğini düşünüyorum. Günün sonunda herkes kulağına hoş gelen ne ise onu dinliyor tabi ki. Piyasa illa ki değişir diye düşünüyorum ama rap ve elektronik müzik artık belli bir yer edindi. Konser ve dinlenme sayısında düşüş olsa bile artık oturaklı bir yeri var müzik piyasasında.. �. Ek olarak Türkiye’deki alternatif rock camiasının yeni bir arayış içerisinde olduğu, yeni çalışmaların sayısında düşüş olduğu gözlemleniyor. Siz bu konuda ne düşünüyorsunuz?. Bunun sebebi de demin bahsettiğiniz gibi rap ve elektronik müziğin yükselmesi. İnsanlar istediği şeyi değil ne tutar diye düşündükleri şeyi yapıyor. Şimdiki ana akımın peşinden gidiliyor aslında, garip ya da beklenmedik bir şey değil benim için. Belli bir süre sonra insanlar sıkılacak ve herkes sevdiği tarz ve sanatçılara ayrılacak diye düşünüyorum. Şu an da biraz öyle aslında, elektronik müzik seviyorum demek ucu çok açık bir şey. Deep house sevip tekno sevmeyebilirsin. Ya da rap müzik seviyorsun diye bütün rapçileri sevecek değilsin sonuçta. Rock müzik bir atılım yapar mı bilmiyorum ama yeri her zaman sağlam diye düşünüyorum. Sadece biraz unutuldu, her şeyin zamanı var..  . Bundan sonrasında Kadirhan Ayter’den neler dinleyeceğiz?. Bundan sonra benden ne dinleyeceğiniz biraz sürpriz olsun, zaten benim için de biraz öyle. Kafamda yapmak istediğim ve üzerine düşündüğüm bir sound var fakat daha tam olarak hayata geçmedi. Önceden de bahsettiğim gibi çalışmalarım sürüyor fakat şu an her yere çekebileceğim bir boyutta. Ama genel olarak ses aralığımı biraz daha geniş kullanabileceğim parça ve düzenlemeler yapma derdindeyim..  .  ihsan.dindar@milliyet.com.tr

milliyet.com.tr. Pek çok ödül kazandınız. Bu başarınızı neye bağlıyorsunuz?. İzleyicilerimize çok saygı duyuyoruz ve onlar için tüm profesyonelliğimizi sahneye koyuyoruz. Bunu dürüstlük, tutku ve özveriyle yapıyoruz. Bu sadece sanatçılarımızın başarısı değil, sahnenin arkasındaki yüksek vasıflı profesyonellerinden oluşan bir ekibimiz var. Genel müdürümüz Pierina Asti-Schulz, Harvard üniversitesinden yüksek lisans derecesi olan biri. Teknisyenlerimiz kendilerini tango türüne ve diğer yapım türlerine adanmıştır. Sanatçılarımız sadece mükemmel profesyoneller değil aynı zamanda da mükemmel insanlar olmalı. Tek olduğumuz sahneye yansıması ve izleyicinin algıladığı şey olduğuna kesinlikle inanıyorum..  . Gösterilerinize doğaçlama unsurlar da ekliyor musunuz? . Evet, üstelik bu, çok da beğeni alıyor. Aynı zamanda bizi izleyiciyle daha fazla yakınlaştırıyor. Onları bu doğaçlamanın bir parçası haline de getiriyoruz..  . Peki bu gösteri esnasında yanlış bir adım, yanlış bir hareket yaptığınızda sonrasında nasıl toparlıyorsunuz?. Bu durumlar elbette yaşandı. Ancak profesyonel ekibimiz bu durumun genellikle izleyici tarafından fark edilmesinin önüne geçiyor..  . Tango bir nevi aşkın yansıması. Siz bu büyülü dansı nasıl tanımıyorsunuz?. Tango pek çok şeydir. Şarkılardaki sözleri dinlediğinizde sizin ya da yakınınızdaki birinin yaşantısına dair bir şeyler barındırdığını görürsünüz. Bu çok güzel bir şeydir zira o an aynısını sahnede de görürsünüz. Aşk, ihanet, hayal kırıklığı, gözyaşı, melankoli, heyecan. Dans eden çiftte bunun yanı sıra tutku, hassasiyet ve ortak hareket etmeyi görürsünüz..  . Peki ya danstaki partner? Onda hangi özellikler olmalı?. Dans çiftlerimizin birçoğu gerçek hayattaki çiftlerdir, çünkü sahnede gördüğünüz her şey gerçektir. Herhangi bir kısıtlama olmadan duygusallıklarını ve tutkularını ortaya koyabilirler. Dur durak bilmeden çalışan ve yeni trendleri takip eden bir ekibiz.. ihsan.dindar@milliyet.com.tr.  

Indie müziğin beğenilen isimlerinden Mac DeMarco, 30 Kasım’da İstanbul’da Volkswagen Arena’da dinleyicileriyle buluşacak. 29 yaşındaki müzisyen, bir süredir yeni albümü “Here Comes the Cowboy”un turnesinde. 29 yaşındaki DeMarco’yla İstanbul konseri öncesi konuştuk. Turnenin bir ayağını tamamladınız. Önümüzdeki ay Avrupa’ya geçeceksiniz. Konserler nasıldı? Evet. Güzeldi. Yeni albüm sonrasında sahne almak ve bu yeni şarkıları insanlarla paylaşmak farklı bir his uyandırıyor. Bilirsin. Benim için çok kıymetliydi.. Yeni albümünüz “Here Comes the Cowboy” külliyatınızda nasıl bir yere karşılık geliyor? İnan bilmiyorum. En tuhafı? Olabilir mi? Belki de öyledir. Dinlerken farklı geliyor. En azından benim için bu böyle. Bu sefer biraz daha farklı bir şey yapmak istedim. Bir röportajınızda şöyle diyorsunuz: “Here Comes the Cowboy bir festival kaydı değil. Yavaş ve sade.” Bu bir tercih miydi, yoksa sound süreci sizi bu yöne doğru mu götürdü?Sözlerim hâlâ geçerli. Evet, albümün bir festival kaydı olmadığını düşünüyorum. Bu bir tercih değildi. Süreç boyunca düşündüklerim ve yapabildiklerimi yansıttım. Çok fazla rock & roll müziğinde olması gerekmiyor diye düşündüm. Albümün bu sade yapısı hoşuma gidiyor.“Nobody” adlı şarkı direkt ve sıra dışı bir güce sahip. Burada spesifik bir hikâye var mı? Şarkıya dair.Kendi açımdan bakarak yazıldı, fakat bu ne benimle, ne bir toplumla, ne de herhangi biriyle ilgili. Şu anki dünyanın genel yapısıyla ilgili. İnternet çağına dair diyebilirim. Şimdi sen sorunca düşünüyorum: Evet, belki de kim olduğumuzu anlamamızla ilgili bir şarkıdır “Nobody”. Neden olmasın? Lise çağında bir hardcore rock grubunda yer aldınız. Şarkı yazarlığınız ve müzikal dönüşümünüz ne zaman gerçekleşti?17 - 18 yaşlarımdaydım. The Beatles gibi şarkılar yazmak istiyordum. Çocukken bir şeyler yazmak biraz tuhaf geliyordu. Hele ki o yazdıklarımı tutup da başka insanlara göstermekten pek hoşlandığımı da söyleyemem. Ama yazmak ve ilerlemeye dair süreci hep sevmişimdir. Doğru hissettiriyor.İstanbul’daki dinleyicilere söylemek istediğiniz bir şey var mı? Ne de olsa bu şehirdeki ilk konseriniz olacak.Oraya gelecek olduğum için heyecanlıyım. Her zaman gelmek istiyordum. Yemeklerin mükemmel olduğunu biliyorum ve bunun için de ayrıca heyecanlıyım. Kısacası toplanıp geliyoruz. Umarım herkes orada olur. Kesinlikle çok iyi bir konser ve çok iyi bir akşam olacak. Söyleşinin tamamını Milliyet Sanat’ın kasım sayısında okuyabilirsiniz.‘Çok zorlamadı’“Here Comes the Cowboy”u kendinize ait plak markanızla yayınladınız. Bu işin, kendi başınıza bir albüm çıkarmanın sizce en zor yanı nedir?Beni çok zorladığını söyleyemem. Önceki plak şirketimle olan sürece benzer şekilde ilerledik. Özellikle dağıtım işinde başka şirketlerle çalışıldı ve o aşama yorucu hale gelmeden halledildi. Herkes çok ilgiliydi ve hiçbir zorluk yaşanmadı diyebilirim. Elbette güzel ve rahatlatıcı bir yanı var. Çok fazla bir şey yapmak zorunda kalmadım. Kendi müziğime daha fazla odaklanabildim.

Gürcistan halk dansları topluluğunda yükselmek isteyen ve dansçı bir aileden gelen Merab’ın Irakli adlı gence âşık olma ve kendisini ifade etmeyi öğrenme hikayesi “And Then We Danced / Ve Sonra Dans Ettik”, zarif, tatlı ve etkileyici bir film. Cannes Film Festivali’nde Yönetmenlerin 15 Günü’nde gösterildiği günden beri ünü kulaktan kulağa yayılan ve İsveç’in Oscar adayı olan yapım, geleneğin içinden gelip kalıpları yıkan bir gencin hikâyesini izleyicisini gülümseterek anlatıyor. Filmin yönetmeni Levan Akin ile ilk rolünde Merab’ı çok zor ve fiziksel bir performansla canlandıran Levan Gelbakhiani’yle konuk oldukları Başka Sinema Ayvalık Film Festivali’nde bir araya geldik.‘Çok utandım’Filmin fikri, 2013 yılında Gürcistan’da polisin onlarca insanı yaraladığı Onur Yürüyüşü’nden çıkmış. Sonra nasıl ilerledi projeniz?. Levan Akin: Onur Yürüyüşü’nden görüntüleri gördüm ve bir türlü aklımdan çıkmadılar. Gürcü olduğum için gördüklerimden çok utandım. Görüntüler çok aşırıydı ve Gürcistan’ın aşırı bir yer olduğunu hiç düşünmemiştim. Şaşkınlık ve utanç içindeydim. Bir ülkenin kendi çocuklarına böylesine saldırması çok korkunç… O sırada başka bir film çekiyordum, 2016’ya dek o filmi bitirdim. Ardından Gürcistan’a gittim ve araştırma yapmaya başladım ama bu film henüz şekillenmişti. Levan (Gelbakhiani) gibi genç insanlarla tanışıp söyleşi yapıyordum. O sırada senaryoyu yazmaya başladım.  Röportajın tamamı Milliyet Sanat’ın kasım sayısında...Filmin yapım sürecinde ikiniz arasında güçlü bir bağ kurulmuş. Bu, filmin kimyasını nasıl etkiledi?Levan Gelbakhiani: Bence çok iyi etkiledi. Eğer bu kurulmasaydı, bu film olmazdı. Yakın arkadaş olduk ve arada bir güven bağı kuruldu. Levan Akin: Bence Levan filmde bu yüzden kendisini bu kadar şeffaf ortaya koydu, çünkü aramızda filtre yoktu. Ama aramızdaki ilişkinin biraz karmaşıklaştığını söylemem lazım.Levan Gelbakhiani : İlk kez film çektiğim için bu endüstrinin nasıl işlediğini hiç bilmiyordum. Film çekimleri bittiğinde çok kızgın ve çok yorgundum. İki kez seti terk ettim. . Levan Akin: Ben seti terk ettiğini sonradan duydum! O kadar yorgundu ki… Çok fiziksel bir performans. Varını yoğunu verdi, bence Oscar kazanmalı!‘Gelenek güzeldir’İsveç’te büyüdüğünüz için Gürcistan’ı hem bilip hem mesafeli olmanız Gürcistan kültürünü yansıtma şeklinizi değiştirdi mi?Levan Akin: Bence evet. Serinkanlı bakabilmemi sağladı. Ancak filmde de hissedilen bir sevgim var, Gürcistan kültürüne. Sadece orada büyüyen birinin hissedeceği türden... Gürcistan dansı, müziğiyle benim için kutsal ve bence bu filmde belli oluyor. Film belki kültürü ve geleneği eleştiriyor gibi duruyor ama gerçek mesajı şu: Gelenek güzeldir ve gençlerin sahiplenmesi gereken bir şeydir. Sağcılar sahipleniyor diye kenara atılmamalı. Bence Türkiye’de de kültürünüzü onlara vermeyin. İsveç’te biri bana “İsveçli değilsin” dediğinde “Defol git, İsveçliyim ve kimin ne olduğuna sen karar veremezsin” diyordum. Aynı şekilde genç bir Gürcü’ye de gerçek kültürün ne olduğu söylenemez. Sağcılar sürekli “Bu Gürcistan karşıtı, Gürcistan ruhuna aykırı” diyorlar. Kim  öldü de seni Gürcistan kültürünün koruyucusu yaptı!. ‘İstanbul’da bir film çekmek isterim’Filmde İzmir Marşı duyuluyor. Türkiye’yle bağlarınızdan bahsedebilir misiniz?Levan Akin: Ebeveynlerim Karadeniz’de Sinop yakınında doğmuş. Onların kökleri burada yaşayan Gürcistan topluluğundan… Çok gençken ebeveynlerim İsveç’e taşınmış. Büyürken ilk dilim Gürcüceydi ama dedem ile ninem Sinop’ta olduğu için yazları orada geçirirdim. Dolayısıyla Türk kültürünü ve etkisini gururla taşıyorum. Türkiye’nin müziği, kültürü, yemeklerini çok seviyorum. İstanbul’da geçen, Sezen Aksu çalan bir film çekmeyi çok isterim.

milliyet.com.tr. Anadolu Üniversitesi, uluslararası katılımcılarının da bulunduğu bir tiyatro festivaline imza attı. Bu ilkiydi ama devamı da gelecek sanırım?. Öyle olmasını istiyoruz. Bunun için gayret ediyoruz. Bunun başarılı bir şekilde sona ermesi için emek harcadık. Bu bir bilimsel araştırma projesi olduğu için hazırlanacak olan sonuç raporu büyük önem taşıyor.�Anadolu Üniversitesi Uluslararası Tiyatro Festivali sonrası bizim görevimiz iki ay boyunca bunu bir rapor haline getirmek..  . Şimdi biraz o konuya gelmek istiyorum. Bu festivali yapma fikri ortaya nasıl çıktı? Ek olarak bu bir araştırma niteliği de taşıyor. Bu daha önce pek tanıklık ettiğimiz bir şey olmasa gerek?. İkisini birlikte yanıtlayayım. Çünkü ikisi de birbirine bağlı. Üniversiteler dünyanın her yerinde üç temel işleve sahiptir. Birincisi öğrencisine iyi eğitim vermeyi hedefler, ikincisi araştırma ve geliştirmeyi destekler üçüncüsü de topluma hizmetle mükelleftir. Yani üniversite bu üç ayak üzerinde durur. Bizim bu araştırma projemiz, bu üç ayak üzerinde duran bir çalışmadır. İlk hedefimiz daha iyi bir eğitim vermek için seksen yıldır uygulanan oyunculuk eğitimini yeniden gözden geçirmek. Dünyanın başka yerlerine bakıp çağdaş tiyatro uygulamalarına bakarız. Öte yandan ülkemizdeki diğer kurumlarda eğitim nasıl bunu araştırırız. İkinci aşama araştırma ve geliştirmeyi desteklemek dedik bu noktada da öğretim üyelerinin bu çalışmalardan yararlanmasını istedik. En az iki veya üç atölyeye katılıp bilimsel araştırma yapmalarının zeminini hazırladık. Son ayak olarak da topluma hizmet görevi. Bunun da ilk halkası kampüsün içindeki öğrenciler bir sonraki ayak ise Eskişehir'deki herkes.. �. Belli ki yoğun bir talep oldu. Mevcut salonun kapasitesi arttırılmış.... Evet, doğru. Bu konuda çok şanslıyız. İyi bir ekiple çalıştık. Yonca hanım başta olmak üzere birçok isimden destek aldık. Onların deneyimleri bize yol gösterdi. Üniversitemizin içindeki proje birimi, halkla ilişkiler birimi ve Atatürk Kültür Merkezi çalışanları bu konuda bizimle çok iyi bir çalışma gerçekleştirdiler. Biz de imkanlarımız doğrultusunda seyirciye ulaşmaya çalıştık..  . Festival sürecinde sahnelenen oyunların biletleri neredeyse bir dakikadan daha kısa sürede tükendi. Biletleri 20 saniyede tükenen oyunlar var. Bu ilgiyi nasıl değerlendiriyorsunuz?. Böyle bir ilgiden kim memnun olmaz ki? Herkes yaptığı işin takdir edilmesini ister. Bu nicelik bize çok heyecan veriyor, mutlu da ediyor ama öte yandan da şu mesajı alıyoruz. Örneğin Arzu Tramvayı için 449 sandalye var ve 49 bin kişi izlemek için başvuruyor. Peki ne anlama geliyor bu? Sizin yaptığınız iş, sahneye taşıdığınız oyun karşılığını buluyor. Ama nitelik açısından da şunu ifade etmek lazım; buraya gelen gruplarla konuştuğumuzda onlar da Eskişehir'de iyi bir seyircinin olduğunu ifade ettiler. Sonuçta bu sahne ile seyirci arasında karşılıklı bir şey. Biz de buradan bunun devam etmesi gerektiği mesajını alıyoruz..  . Gittiği her yerde kapalı gişe oynayan on başarılı oyunu Eskişehir'de izleyicilerle buluşturdunuz. Önemli bir başarı bu.... Bu kesinlikle bir ekip işi. Tek başına yapabileceğiniz şeyler değil bunlar. Biz, burada nitelikli, alanında kendini kanıtlamış tiyatrocuların olmasını istedik. Takvimi uyan sanatçılara programımızı anlattık. Hepsi de olumlu yaklaştı. Sekiz ay gibi bir hazırlık aşaması oldu. Çok iyi bir iletişim kuruldu ve oyunlar 23 güne sığdırıldı..  . Son olarak festivalin devamı gelecek mi?. Şimdi bir rapor hazırlama sürecimiz olacak. Onun değerlendirmesi yapılacak ama çok istiyoruz..  . ihsan.dindar@milliyet.com.tr

milliyet.com.tr. Kardeşinizle birlikte saksafon eğitimi aldınız. Birlikte ilerleme kat ettiniz. Aynı enstrüman seçiminin nedeni neydi?. Aynı enstrüman seçimi tabii ki babamız, saksafoncu Mümin Şallıel'den kaynaklı. Size şöyle söyleyebilirim. Saksafon benim için aşktır. Küçükken (5-7 yaş arası) sabaha karşı babam işten gelirdi. Selmer Mark VI tenor saksafonu vardı, babam uyuduktan sonra annem gizlice getirip açıp bana gösterirdi. 9-10 yaşlarında saksafon öğrenmeye ilk adımımızı attık.  Küçüklüğümüz Mersin ve Adana'da geçti, sonra babam İstanbul'a geri dönüş kararı aldı ve  ailecek İstanbul'a geldik. İşte serüven o zaman başladı, 13 yaşındaydım..  . Lin Records'tan 166 Days albümünüz yayımlandı. İlk olarak bu albümün ortaya çıkışı, kimlerle çalıştınız gibi bilgileri öğrenebilir miyiz sizden?. Bu albümü kafamda tasarladım ve inanmazsınız ki 2 günde tüm notalarını yazdım. Sıra aranjmanlara geldiğinde sevgili Tolga Erzurumlu ve Cahit Kutrafalı devreye girdi.  İkiside yavru vatan KKTC'dan dünyaya açılmış iki önemli caz müzisyeni, benim için çok değerli iki müzik adamı .  Ekin Cengizkan ise davul tuşesi ve kalitesi ile farkını gösterdi. Albüm mix ve master ise Emre Yazgın tarafından yapıldı. Müziğe bakış açısı tek kelime ile harika. Ve tabii ki albümde beni yalnız bırakmayan çok değerli abilerim ve müzisyen dostlarım var, ayrı ayrı hepsine minnettarım..  . Albümde doğu ezgileri hissediliyor. Saksafon ile Türk ezgileri seslendiriyorsunuz. Bu noktada biraz doğu-batı düzleminde kalarak müziğe bakışınızı öğrenebilir miyim?. Doğu da batı da benim içimde. Bu müzik planlanmış bir müzik değildir, içimden gelen buydu. Ben bu topraklarda yetişmiş ama babam sayesinde Batılı müziklerle büyümüş olan bir müzisyenim. Ayrıca yıllardır o kadar farklı müzikler icra ediyorum ki bazıları beni doğal olarak etkiliyor. Bu albüm benim müzikal dünyamın bir yansıması.. �. Bundan sonrası için de saksafon ile Türk ezgilerine ağırlık vermeye devam edecek misiniz?. Tabii ki , kökenimizde Türk müziği var bunu 'doğru şekilde' yapan bir kaç saksafonistten biriyim, daha da güzellerini yapmaya çalışacağım.. '166 Days' benim için başlangıç..  . Pek çok farklı projede yer aldınız. Bundan sonrasında da farklı gruplarla birlikte çalmayı düşünüyor musunuz? Yoksa kariyeriniz solo ağırlıklı mı olacak?. Caz sahnesinde projelerime devam edeceğim ama bar sahnelerinde Anıl Şallıel olarak konser yapmayı tercih etmiyorum, daha çok festival ve büyük konserler. Zaten pop sahnesinde de uzun bir süredir çaldığım sanatçıları azalttım. Stüdyo müzisyenliğine devam ediyorum, yalnızca büyük ve özel konselerde ve projelerde yer alıyorum, aynı zamanda İlyas Yalçıntaş'ın orkestra şefliğini yapıyorum, konserlerimiz çok güzel geçiyor.. Saksafon hem sahip olması hem de çalması zor bir enstrüman. Bu yolda yürümek isteyen gençlere ne gibi tavsiyeleriniz var?. Her bütçeye uygun enstrüman bulabilirsiniz. Öncelikle birebir ders almalarını öneriyorum ve YouTube'dan uzak dursunlar:) her bilgi doğru değil, bu işi profesyonelce yapmak isteyen varsa profosyonel birine danışmalı. Boeing 737 yapımını YouTube'dan ne kadar öğrenebilirsiniz ki? Müzik matematik işidir, o yüzden 2 veya 4 derste üstad olunmaz, hala her gün düzenli olarak enstrüman üflüyorum.. ihsan.dindar@milliyet.com.tr

milliyet.com.tr. Albüm yerine tekli yayımlamayı tercih ediyorsunuz? Bunun özel bir sebebi var mı?. Dürüst olmak gerekirse, albüm her şeyden daha fazla zaman aşımına uğradı. Bir albüm yapmak bizim için çok büyük bir proje ve buna yetecek kadar zaman bırakma şansı bulmak pek mümkün olmuyor. Aynı zamanda başlangıçta acele etmek istemediğimiz bir şey - özellikle de yeni bir grup olarak. Bu yüzden ilk kaydımızı yayınlamak için zaman harcadık. Sonuçta biz albüm yapmak istiyoruz ve bu 2020 için de planımız bu yönde.. �. Peki bu noktada, müzikal üretiminizde sizi en çok besleyen etkenler ne oluyor?. Yazma şeklimiz oldukça fiziksel. Bir ritmin veya bir döngünün o başlangıç noktasına sahip olduktan sonra, onu oradan oluşturuyoruz. Bizde bir kişinin getirdiği bitmiş bir şarkı nadiren görülür. Uzun süredir birbirimizle müzik yapıyoruz. Bu yüzden birbirimizle hızlı bir şekilde iletişim kurabiliyoruz. Techo ve elektronik müziği sevmemize rağmen geleneksel sözlere sahip şarkılar da yazıyoruz. Zola Blood gibi bir şey yapmak için bu elementleri nasıl bir araya getirebileceğimizi düşünüyoruz..  . Peki tüm bunların sonunda dinleyicide nasıl bir etki bırakmak istiyorsunuz? . En iyi konserlerde, her zaman devam eden günlük işlerden uzak durduğunuz bir nokta vardır. Her şeyden ayrı kalıyorsunuz ve o anda var oluyorsunuz.Bu yüzden müzik yapmak istiyoruz. İzleyicilerimizle bu tür bir bağlantı kurabilirsek çok mutlu oluruz. Daha fazla hareket etmek ve o anları denemek ve yaratmak için mevcut kayıtlardan daha büyük hissetmek için çalışıyoruz..  . Dijitalleşme hakkında ne düşünüyorsunuz? Sizce günümüzde müzisyenler için her şey daha kolay mı? Özellikle de sizin gibi elektronik müzikle ilgilenenler için.... Yazılım kesinlikle müziği her zamankinden daha erişilebilir hale getirdi. Bu sadece iyi bir şey olabilir. Bazı pahalı stüdyolarda bir kayıt yapmaktan ve para harcamadan mükemmel bir müzik çalabiliyorsunuz..  . Salon'da İstanbullu müzikseverlerin karşısına çıkmaya hazırlanıyorsunuz. Neler hissediyorsunuz?. Heyecan! Birçoğumuzun İstanbul'a ilk gelişi. Dolayısıyla bu kentte ve Salon'da çalacak olmak güzel bir ayrıcalık. Zorlu bir 18 ayımız oldu. Ortaya çıkan şeyleri göstermek için sabırsızlanıyoruz..  . Son olarak dinleyicilerle buluşturacağınız yeni projeleriniz var mı?. Sadece Zola Blood! Bunun için yıl boyunca kayıtlar yaptık. Muhtemelen de önümüzdeki yıl yayınlanacak..  . ihsan.dindar@milliyet.com.tr

Senim TANAY KARAKUŞ. senim.tanay@milliyet.com.tr. 3. İstanbul Karagöz Festivali, 14-30 Kasım 2019 tarihleri arasında çeşitli etkinliklerle İstanbul'da seyircisiyle buluşacak.. İstanbul Rumeli Üniversitesi’nin Haliç Yerleşkesi'nde düzenlenen festival ile ilgili toplantıda İstanbul Rumeli Üniversitesi Rektörü Prof.Dr.H.Tamer Dodurka ve Karagöz Derneği Yönetim Kurulu Başkanı Enis Ergün konuşmacı olarak yer aldı.. . 'Nesilden nesile kültürü aktaran bir kanaldı'. Prof.Dr.H.Tamer Dodurka açılış konuşmasında "Biz, eğitim-öğretimin yanı sıra toplumsal değerlerimize de sahip çıkıyoruz. Karagöz sadece ramazan eğlencelerinde, düğünlerde, derneklerde eğlence aracı değil, aynı zamanda nesilden nesile kültürü ansiklopedi aktaran çok önemli bir kanaldı. Bu nedenle üzerine yapılan çalışmaları çok değerli buluyoruz ve destekliyoruz" diye konuştu.. 5 ilçede seyirci ile buluşulacak. Festival hakkında bilgi veren Enis Ergün ise "Bu yıl Karagöz Festivali’nin üçüncüsünü düzenliyoruz Festival kapsamında gösteriler, atölyeler, söyleşiler, seminer ve sergi etkinlikleri gerçekleştireceğiz. 18 Kasım 2019 tarihinde ise 3. İstanbul Karagöz Festivali Ödülleri sahiplerini ile bulacak. Festivalimiz sadece tek bir ilçede gerçekleşmiyor. Olabildiğince fazla ilçede seyirci ile buluşacağız. Bu ilçeler arasında Sultanbeyli, Üsküdar, Beykoz, Ümraniye, Esenler yer alıyor" dedi..  81 ilde çocuklara Karagöz tasvirleri hediye edilecek. "Festival kapsamında etkinlik yaptığımız her yerde çocuklara Karagöz tasvirleri armağan edeceğiz" diyen Ergün sözlerini şöyle sürdürdü: "Aynı zamanda sosyal medya hesaplarından festivalimizin afişini #benimadımaKaragöz etiketiyle paylaşan herkes adına bir çocuğa Karagöz tasvirleri hediye edeceğiz. Sadece İstanbul'da değil, 81 ilde özellikle de köy okullarda eğitim gören çocuklarımıza festivalden sonra bu tasvirleri ulaştıracağız.". Şu an Türkiye'de 50 civarında Somut Olmayan Kültürel Miras Taşıyıcısı Karagöz Sanatçısı ve Öğreticisi bulunuyor.

milliyet.com.tr.  . Ekim ortasında Aşkın Enkazı adını taşıyan teklinizi yayımladınız. Bu aynı zamanda sonu albümle taçlanacak olan bir yolculuğun da ilk ayağı…. Evet, doğru. Albümün bir parçası bu. Bu, bir yıllık bir planın parçası. Toplamda on şarkı olacak. Ekibimizin de onuncu yılı olduğu için on şarkıyla taçlandırmak istiyoruz..  . Peki bu tercihinizin nedeni ne? Yeni bir tavır mı bu? Burada bir sonraki ay çıkacak olan şarkıyla bir bağ mı söz konusu?. Bu Ekim ayında tüm şarkıları bir albümde çıkarmak yerine bunu önümüzdeki on aya yaymak istedim. Tabii ki hepsi bir albümün parçası. Benim için bir albüm zaten bu demek; yani bir albüm yapıyorsan tüm şarkıların birbiriyle bir bağı olmalı ve bir bütünlüğü oluşturması gerekiyor. Şu zamana kadar hep öyle yaptım. Bu daha da bütünlüklü bir albüm olacak benim için. Bir sonraki albümümde nasıl daha bütünlüklü bir işe imza atabilirim diye düşünüyorum her zaman.  Virgül’ü saymazsak uzun süredir bir albüm çıkarmıyorum. Böyle bir şey planladık. Fikir aslında Sinem’den çıktı. Şarkıları aylara yayalım dedi. Her ay bir şey yapıyor olmak bizim için de bir motivasyon olur diye düşündük. Bizi sevenler açısından da her ay yeni bir şey dinliyor olmak iyi olur. Tek tek çıktığı için, hepsinin bir kapağı olduğu için baktığınızda evet belki bu bir single. Ama ben olaya o gözle bakmıyorum. Single anlayışıyla yapmıyoruz. Önümüzdeki Eylül ayına kadar neler çıkaracağım belli..  . Sözü tarz ve konsepte getirmek istiyorum. Bir dinleyici olarak Gökhan Türkmen’i en başından takip edenlerden biriyim. Aşkın Enkazı’nı ilk dinlediğim Brit bir hava aldım. Buna katılır mısınız?. Genel olarak her zaman için daha evrensel bir ses yakalamaya çalışıyoruz. Her şeyi dünya standartlarında yapmaya çalışıyoruz. Miksinden kayıt teknolojisine, mikrofonlamasından kayıt stüdyosuna kadar her şey benim stüdyom var diye sadece benim stüdyomda yapılmıyor. Çok istediğimiz bir sesi başka bir stüdyoda daha iyi yakalıyorsak o kaydı gidip orada yapıyoruz.  Böyle bir tat alman benim için çok keyifli. Bunu Brit bir iş yapmış olmak için yapmadık elbette. Amacımız evrenseli yakalamak. Daha romantik, daha duygusal, benim sesimin daha önde olduğu, akustik gitarın daha çok duyulduğu bir albüm olacak. Mesela ikinci şarkı senin dediğine biraz daha yakın bir çalışma olacak. Diğer bir nokta bu albümde hareketli bir şarkı olmayacak. “Çok slow oldu, biraz da hareketli bir parça koyayım” düşüncesinde değilim. Artık öyle bir kaygım yok..  . Bunda artık kendini anlatma kaygısı gütmeme halinin de bir etkisi var mı? Ya da böyle bir durum mu?. “Acaba” diye düşünüyorsun ister istemez. Elbette, şu an bile düşünüyorum. Acaba beğenilecek mi? Sevilecek mi? Zaten “ben ne yaparsam yapayım, olur” diye düşünürseniz bitersiniz. Ben hiç böyle düşünmedim. Ama tabii ki belli şeyler zamanla yerine oturuyor. Yaşla da oluyor bu. Kendi karakterin oturduğu için bunu böyle yapıyorsun aslında. Bu konuda daha özgürüm. Sonuçta kendi şirketim var. Ne yapmak istersem yapabiliyorum. Yapımcılara beğendirmek, ikna etmek zorunda değilim. 2022 yılına kadar kafamdaki bütün projelerim hazır. Önümüzdeki üç sene elimden geldiğince eser bırakmayı düşünüyorum. Şu dönem üretimim çok fazla. Bunu değerlendirip insanlara sunabilirsem çok mutlu olacağım.. �. “Gökhan Türkmen’i anlatan bir belgesel yapacağız”. Başka projelere de geçeceğim ama Aşkın Enkazı’na dair son soru olarak; kapağa değinmek istiyorum. Biraz 19. yüzyılın sonu 20. yüzyılın başı havası var. Bu tercihin özel bir nedeni var mı?. Hayatın içinden olmasını istiyorum. Bu yılki konseptimiz bu.  Sonuçta elbette bu bir kapak ama olabildiğince doğal kalmaya çalışıyorum. Ana unsurlardan biri de şehir. Bundan sonraki kapaklarda da hep şehir olacak. Yeni stil danışmanım İrem Özfırıncı ile birlikte çalışıyoruz bu konuda. Bu aslında onun tercihi.  Tek dileğimiz olabildiğince hayatın içinden olması. Şu anda da önümüzdeki Eylül ayına kadar sürecek olan bu süreci kamerayla kaydediyoruz. Bir belgesel olacak. Hem beni hem de o süreci genel olarak Gökhan Türkmen’i anlatan bir belgesel yapacağız sonunda..  . Yaklaşık iki hafta önce Şanlıurfa’da bir konser verdiniz. “Hem dem” adını taşıyan bir projeniz bu. Biraz buna değinebilir misiniz? Nasıl bir proje “Hem dem”?. Bu da bir seri. Hem dem can ciğer demek, birlikte nefes almak demek. Bizim bunu yapmamızın sebebi 2021 gibi çıkarmayı düşündüğümüz türkü albümünün altını doldurmak. Bir türkü albümü yapacağım. Modern bir türkü albümü olacak ama alternatif bir sound olmayacak. Yani türküleri funky ya da caz türünde değil onların hissiyatını bozmadan bir albüm yapacağım.  Bu işin prodüktörlüğünü de Serkan yapacak. Serkan ile hazır böyle bir iş yapıyorken bunu bir turneye dönüştürelim dedik. Diyarbakır, Sivas, Malatya, Şanlıurfa gibi çok da gidemediğimiz yerleri seçtik. Bizim o insanları görmeye ihtiyacımız var. Onların da bizi görmeye ihtiyaçları var. Bir de Serkan ile enerjimiz çok iyi. Bunu yansıtmak istiyoruz..  . Peki bu türkü albümünde yer alacak eserler belli mi?. Bu süreç repertuar oluşuyor. Belki gittiğimiz yerlerden tavsiyeler isteyeceğiz. Aslında bir nevi kamuoyu yoklaması yapıp müzik de yapacağız..  . Geçtiğimiz yıl bu zamanlar konuştuğumuzda bir Fransızca parçadan bahsetmiştiniz. O ne alemde?. Evet, o da 14 Şubat’ta çıkacak. “Kâğıt” ismini taşıyan şarkının Türkçe ve Fransızca versiyonları olacak. Fransızcayı çok seviyorum. Bildiğim bir dil değil ama sevdiğim bir dil. Sesini çok seviyorum. Fransız Kültür’den söz yazımında destek aldık. Oradaki Nathalie hanım bize destek oldu. Kendisi de bir şair üstelik. Çalışmamızı çok beğendi. Anlamını bozmadan neredeyse %90’ı aynı olacak şekilde Fransızcaya aktarıldı. Dediğim gibi; Fransız filmlerini, Fransızca şarkıları, Fransızca rap şarkılarını dinlemeyi çok seven biriyim. O yüzden böyle bir şey yaptık.. �. Bu şarkıyı ve belki sonrasında gelecek benzeri çalışmaları Frankofon coğrafyada vereceğiniz konserlerle o insanlara da duyurmak istiyor musunuz?. Tabi ki. Kesinlikle. Mesele oralara ulaşmak. Bu şarkıyı onlara dinletmek. İlk derdim bu değil ama güzel bir şekilde sunabilirsem bunun karşılığını da alacağımı düşünüyorum..  . Kapanışı yeniden albüm projenizle yapmak istiyorum. Kasım ayında hangi şarkı geliyor?. Kasım’da “Sır” isimli parçamız gelecek. Sözleri Ozan Turgut’a müziği ise bana ait bir çalışma. Daha minimal bir parça. Piyano, gitar ve davul ağırlıklı bir şarkı. Hissedilir bir Gökhan Türkmen şarkısı, hissedilir bir Ozan Turgut sözleri..  . Peki ya klip?. Klip zaten bir üçleme. Aşkın Enkazı, Sır ve Gülmedi Kader. Sır şimdi bu üçlemenin ikinci ayağı.

Gülşah Karaman-PembeNar Özel. Afyonkarahisar denince aklınıza ne geliyor? Şahsen ben bu kadar arkasında büyüleyici bir kültür mirası bıraktığını bilmiyordum! 2 gün boyunca bu yıl ilk kez düzenlenen AŞK (Ahmet Şemsettin Karahisari) Kültür ve Sanat Günleri'nde yer aldım. Ayrıca buna bağlı olarak düzenlenen 1. Altıneller Geleneksel El Sanatları Festivali, uzun uğraşlar sonucu ortaya çıkan bir emeğin ürünü olarak el sanatlarını gözler önüne seriyor. Afyonkarahisar'ın gezilecek görülecek yerlerini anlatmadan önce festival hakkında ön bilgileri sizinle paylaşmak istiyorum.... AŞK (Ahmet Şemsettin Karahisari) Kültür ve Sanat Günleri'ne bağlı olarak ayrıca düzenlenen Afyonkarahisar 1. Altın Eller Geleneksel El Sanatları Festivali. Kültür ve Turizm Bakanlığı’nın katkılarıyla Afyonkarahisar Valiliği, Afyonkarahisar Belediyesi ve İl Kültür Turizm Müdürlüğü'nün işbirliğinde bu yıl ilk kez düzenlenen Afyonkarahisar 1. Altın Eller Geleneksel El Sanatları Festivali" sona erdi.. 8 bin yıllık tarihinin zenginliğiyle birçok uygarlığa ev sahipliği yapmış olan Afyonkarahisar'ın folklorik özelliklerini ön plana çıkaran festival, şehrin kültür ve sanat potansiyelini gözler önüne serdi. Vali Mustafa Tutulmaz'ın himayelerinde, Belediye Başkanı Mehmet Zeybek’in öncülüğünde Afyonkarahisar'ın tarihi geçmişiyle bağ kurmayı sağlayan geleneksel el sanatlarını yaşatarak kentin tanıtımına katkıda bulunan festivale kamu kurum ve kuruluşları, yerel yönetimler, STK'lar ve özel sektör destek verdi.. 4 günlük süreçte el sanatları ustalarının sunumları, atölye çalışmaları, geleneksel sporlar, konserler, hat çalışmaları, filmler, sergiler, ürünlerin tanıtımı, şiir şöleni, halk oyunları, konferanslar, söyleşiler yer aldı.Belediye Başkanı Mehmet Zeybek, festivalin son gününde standları ziyaret etti. Birçok sanatçı ve zanaatkarın el emeği eserlerini sergilediği standları ziyaret eden Başkan Zeybek, İl Kültür ve Turizm Müdürü Mehmet Tanır ile birlikte katılımcılara teşekkür belgesi verdi.. Festivalin Afyonkarahisar’ın kültür ve sanatına büyük katkı sağladığına dikkat çeken Başkan Zeybek; “Geleneksel el sanatlarımızı yaşatmak ve ilimizin kültür sanat potansiyelini ortaya çıkarmak amacıyla bu yıl ilk kez düzenlediğimiz Altıneller El Sanatları Festivali Kültür ve Sanat Günlerinin son gününde standları ziyaret ettik. Şehrimizi adeta kültür ve sanat şehri haline getiren, festivale katılımlarıyla renk katan el emeği, göz nuru eserlerini Afyonkarahisarlı hemşehrilerimin beğenisine sunan sanatçı ve zanaatkârlarımıza ayrı ayrı teşekkürlerimi sunuyorum. Emeklerine yüreklerine sağlık” dedi.. Aşk kültür sanat festivali sürecek . Zafer Meydanı'nda son eren programın ilk kısmının ardından iki ay boyunca devam edecek ikinci kısımda ise; kazılar ve yüzey araştırmaları paneli, Uluslararası Ebru festivali, Selman-ı Farisi paneli, Kültürümüzde Çocuk Yetiştirme konferansı, duvar yazıları, sanat sokağı çalışmaları, kadınlarımıza yönelik farkındalık çalışmaları, tiyatrolar, film gösterimleri, il ve ilçelerde konserler vb. zengin bir program olacak.. Kapanış konuşması yapan Afyonkarahisar İl Kültür Turizm Müdürü Mehmet Tanır festivale 5 bin kişinin geldiğini, sadece Afyonkarahisar'a ait 45 zanatkarın 17 ilçenin katıldığını Kültür ve Turizm Bakanlığı belgeli yaklaşık 30 civarında zanaatkarın bulunduğunu ve kültür sanat alanında programların dolu dolu geçtiğini ifade etti. Afyonkarahisar adına ilk olan bu festival kentte ve çevre illerde beğeni kazandığını belirten Tanır, konuşmasını şöyle sürdürdü;. "Biz toplumun kültür ve sanat kanallarını aynı havuzda birleşerek ortak hareket edebilme gücünü ortaya çıkardık.Bu bizim için büyük bir başarıydı. Afyonkarahisar'ın kültür potansiyelini ortaya çıkarmak adına yaptığımız çalışmalarda son derece memnun olduğumuzu ifade edebilirim.". Frigya Vadisi'nin geçmişine yolculuk . Festival öncesi AfyonKarahisar'ın antik dönemine doğru gittiğimiz de en çok ziyaret edilen ve bilinen Frigya Vadisi'ne yakından şahit oldum. Öncelikle  bize bu gezide eşlik eden rehberimiz Afyon Müze Müdürü Mevlüt Üyümez'e teşekkür ederim.. Size yazının başında Afyonkarahisar denince aklınıza ne geliyor, diye sormuştum. Benim aklıma artık Frigya Vadisi gelecek diyebilirim! Sucuk ve kaymağı burada es geçiyorum. Biraz daha sizi geriye götüreceğim. Rehberimiz Mevlüt Bey'in söylemiyle; Afyon'un adı haşhaş bitkisiden geliyormuş. Kaymağı ve sucuğu ile bilinen Afyon'da haşhaşı da görebiliriz! Haşhaş sözcüğü, Latincede "ophium" anlamına geliyor ve zamanla Türkler "afium" diye adlandırıyorlar. Bu kelime de birden "Afyon"a dönüşüyor. Burada haşhaşa yakından değinmek istiyorum: Haşhaştan morfin üretiliyor ve  sağlık alanında özellikle zamanında kanser hastaları için kullanılıyor. Çünkü burası dünyada ikinci büyüklükte morfin üreten fabrikalara sahip! Gelelim Frigya'ya... Frigya nedir, diye incelediğimiz de Afyon'un antik döneminde Frigya Salotaris yani "Şifalı Frigya" olarak adlandırılıyor. Termal tesisleri de bu noktada büyük anlam kazanıyor.. Antik Metropolis Ayazini Kilisesi. . Bu klisenin dış mimarisi beni çok etkiledi. Rehberimiz anlattıkları doğrultusunda burada ölü gömme ve ruh çıkarma ayinleriçok farklı şekillerde yapılıyor. Örneğin 5 kişilik bir aile yan yana mezar yeri var. Dolduğunda, ailenin diğer üyeleri için ilkine geliniyor, kemikler yana alınıyor ve yanına gömülüyor. Bu geleneğe hala devam edildiği yerler varmış.. Klisenin her bölümünde bizi farklı kalıntılar karşılıyor. Onlardan biri de "12 Havari Şapeli"ler... Her birinin ayrı hikayesi mevcut. Mesela 10 kişilik mezar odalarının bulunduğu 12 Havarilerden birin de çok tanrılı din anlayışı hakim. Öldükten sonra, ruhların fotoğrafta görüldüğü gibi kapının üzerinde açılmış delikten gittiğine inanıyorlar ve buraya ruh deliği olarak adlandırıyorlar.. . (12 Havari Şapeli). Kliseden ilerlediğimiz de "Aslantaş Frig Mezaı" ve "Yılantaş Frig Mezarı" bizi karşılıyor. Buralar da ölüler, değerli eşyaları ile birlikte gömülüyor.. . (12 Havari Şapeli ve çevresindeki mezarlar) . Burada "Yaşasın Yunanlıların Kralı Konstantin... Eylül 1914" yazıyor.. . (Klise'nin duvarlarında yazı şekilleri ve işaretleri). Afyon Müzesi'ne kısa bir yolculuk . Afyon Gezimizin ikinci gününde geçmişe yolculuk etmeye devam ediyoruz. Bu noktada Afyon Müzesi'ne uğramak olmazdı. En çok ilgili çeken kalıntıları sizinle paylaştım. . . (Hitit Siteli) . Çok tanrılı din inanışları olan Hititler'in en önemli tanrılarından biri de Fırtına Tanrısı! İşte bu siteli de Fırtına Tanrı’sına adamışlar. Sitelin türkçe karşılığı yanında yer alıyor. . . (Osteok-Roma mezarları) . Osteok olarak adlandırılan bu mini mezarlara kül kapları da deniliyor. Ölüler, yakılıyor; külleri ve arta kalan kemikleri de buraya gömülüyor. Osteokların üzerine ölen kişinin adı, yaşadığı yer, yaşı gibi bilgiler yazılıyor. Bu gelenek M.Ö 2. yüzyılda başlamış. Aslında o dönem veba gibi ortaya çıkan ölümcül hastalıklardan dolayı ölüler yakılmaya başlamış ve ölü gömme ritüeline dönüşerek Roma'dan günümüze kadar gelmiş. . Merkeze yolculuk.... Kültür tarihine kısaca şahit olduğumuz Afyon'nu şehir merkezine yolculuk ederek sonlandırıyorum. Meşhur kalesi, camisi, hamamı ve konakları bölgede restore edilmiş durumda. Burada evler Türkler ve Ermenilere ait... . . (Ulu Cami). . (Gezi ekibi: Raşit Ağzıkara (TGRT), Ali Demirtaş (Star Hafta Sonu), Sait İnanç (TGRT), Safiye Gören (AA), Uğur Ugan (Basın Danışmanımız), Damla Karakuş (ensonhaber.com),Gülşah Karaman (Milliyet), Mevlüt Üyümez (Afyon Müzesi)) .  

Milliyet Tatil. Sarp bey, uzun yıllardır turizm sektöründe yer alan bir profesyonelsiniz ama biz yine de sizi biraz daha tanımak için soralım. Sarp Özkar kimdir?. 1993 yılında, turizm sektörüne transfermenlik ve tur liderliği vasıfları ile başladım. 1997’den itibaren yurt dışında tur rehberliği, satış, operasyon departmanlaında çalıştıktan sonra, sektörün en büyük ve lider tur operatörlerinde satış müdürlüğü, operasyon müdürlüğü ve pazarlama müdürlüğü görevlerinde bulundum. 2004 yılında Pazarlama müdürlüğümün yanı sıra turizm sektörünün ilklerinden biri olarak medya iletişim çalışmalarında bulundum. 50’in üzerinde ülkeye basın ve influencer gezileri düzenledim, onlarca basın toplantısı ve acenteler toplantısına sunumlarımla katkıda bulundum. Halen sektörde yurt dışı turlar konusunda bir numara olan Türkiye’nin en değerli markalarından birinin, en başından markalaşma süreçlerinin içinde yer aldım ve markanın bugüne gelmesinde, ekip arkadaşlarımın da katkısı ile emeğimin olduğunu söyleyebilirim. 3 yıl dünyanın değişik coğrafyalarında, Canon Türkiye için fotoğraflar çekip, projeler ürettim. 2015 yılı Eylül ayından bu yana da, turizm sektöründeki açığı görerek rakipsiz olabileceğim bir alan olan ve sadece Turizm sektörüne hizmet veren Travel PR’ı kurdum. Bugün dünyanın en büyük global turizm firmalarına, dünyanın dört bir yanından turizm tanıtmak ofisleri ve Türkiye’nin güçlü markalarına iletişim hizmetleri sunuyorum.. Türk turizmi, olumsuz geçen birkaç senenin ardından geçtiğimiz yılı rekorlarla kapattı. Bu yıldan beklentiniz nedir?. Türkiye turizmde çok ciddi bir ivme yakaladı. Bu turizm furyasında Türk Hava Yolları gibi değerli bir markaya sahip olmamızın payı da çok büyük. Bu sene de özellikle yurt dışından gelen turist sayısında çok ciddi bir artış söz konusu. Güney ve Ege sahillerindeki otellerin büyük çoğunluğu %100’e yakın doluluk oranları ile sezonu kapatacaklar. Düşünün ki, 2-3 sene öncesine kadar Türk seyahat severlerin otellerdeki yüzdesi %30-%40 seviyelerinde iken, geçtiğimiz yıl %20-25, bu yıl ise %15 seviyelerine gerilemiş durumda. Bunda otellerin yabancı kontenjanına daha fazla yer açması ve yabancı talebi nedeniyle artan fiyatların da etkisi olduğunu belirtmeliyim. Türk seyahat severler de bu yıl deniz tatili için Kıbrıs ve Kuzey Ege gibi turistin nispeten az talep gösterdiği yerlere gitmeyi tercih ettiklerini söyleyebilirim. Butik ve küçük otel tatilciliği konusunda da Türk seyahat severlerin bu sebepten bir talep artışı olduğundan bahsedebiliriz. Asıl patlamayı Türk seyahat severler için yurt içi kültür turlarında yaşandığını söyleyebilirim. Yurt dışına gidecek seyahat sever ise, fırsat diyebileceğimiz fiyatları bulabildikleri uzaklarda Güney Afrika, Küba-Meksika, Tayland gibi ülkeleri değerlendirirken Avrupa’da ise kendi aracı ile gezme, promosyonel gemi turları, vizesiz olması ile ön plana çıkan Balkan turları şeklinde değerlendirmeyi tercih ediyorlar.. Operatörler veya online uygulamalar… ikisi de tatile çıkacak olanların tur paketlerini satın almak için sıklıkla yardımına başvurduğu mecralar. Tüketiciler bu alanlarda hangi noktalara dikkat etmeli?. Özellikle online mecralardan alışveriş yapacak olan tüketiciler, websitesinin iletişim detayları olup olmadığını kontrol etmeliler, satın alma yapmadan önce birkaç defa müşteri ytemslcileri ile iletişime geçmeliler. TURSAB’ın acentelik belge numarasını şirketten talep edip, TURSAB’ın acenteler birimine veya online sorgulatmak üzere gerçek bir acente olup olmadığı kontrol edilmelidir. Kredi kartlarını telefonda söylemek, mail order gibi yazı ile kağıda dökmek yerine, online sistemden, telefonda tuşlama yaparak veya fiziki acenteye giderek şifrelerini girmek suretiyle ödemelerini yapmalarını da tavsiye ederim.. . "Tayland popüler bir rota". Türk vatandaşlarının son dönemde en çok ilgi gösterdiği yurt dışı rotalar nereleri? Bu ilginin nedenleri hakkında neler söyleyebilirsiniz?. Bir dönemler yurt dışında uzak rota dendiğinde en popüleri Tayland destinasyonuydu. Bunun sebebi hem ülkenin ucuz olması, hem de tur fiyatlarının çok uygun rakamlara satılmasıydı. Fakat son birkaç senedir uzak rotalar arasında Küba, Meksika-Küba, Güney Afrika, Filipinler, Endonezya ve Güney Amerika gibi ülkeler revaçta. Bunun sebebi uçaklardan toplu satın alma yapan bazı acenteler sayesinde bu destinasyonların fiyatları dip seviyelere gelmiş durumda. Örneğin geçtiğimiz Ağustos ayında Küba’ya gittiğimde turun fiyatı 950 Euro idi. Geçtiğimiz ay da yine Küba turundan memnun kalmam nedeniyle Ejder Turizm’in bir başka promosyon turu olan Güney Afrikası’nı aldım, 990 Euro fiyatı vardı. Meksika-Küba turlarında bile düşünün ki 1.100 Euro civarına dolu dolu bir tatil yaşayabiliyorsunuz. Bugün Antalya’ya gitmeye kalktığınızda bundan aşağı para ödemiyorsunuz. Dolayısıyla yurt dışında uzak ve vizesiz/veya kolay vizeli olan turlar tercih ediliyor. Yakınlarda ise vizesiz olan Gürcistan, Avrupa’da Balkan ülkeleri ve vizeli olmasına karşın her daim Türk seyahatsever için en keyifli seyahat rotası olan İtalya tercih ediliyor diyebilirim.. Son yıllarda Avrupa’nın o çok bilindik rotaları dışında Uzak Doğu, Güney Afrika, Güney Amerika gibi alternatif rotalara da Türklerin ilgisi artmaya başladı. Başka ülkelerin bölgeye düzenlediği turlarla Türk operatörlerin turlarının içeriğini zenginlik bakımından kıyaslayabilir misiniz?. Türkiye’deki tur operatörlerini, yabancı operatörlerle kıyaslayacak olursam aslında bazı konularda birbirinden ayrılıyorlar. Mesela yabancılar izinlerini 14 gün ve üzeri kullanabiliyorlar, Türkiye’de ise genellikle bu izinler 1 haftayla kısıtlı ve/veya bayram gibi tatil dönemlerinde seyahat etme şansı oluyor. Türkiye’deki tur operatörleri uzak destinasyonları paketlerken 3 çeşit yol izliyorlar. Birincisi benim gibi sık seyahat eden, seyahate gittiği ülkede kendi başına da gezme şansı olanlara hitap eden turlar. Biraz önce bahsettiğim Güney Afrika ve katıldığım Küba turları buna bir örnekti 950 Euro’ya Küba, 990 Euro’ya Güney Afrika… Örneğin Küba’da Varadero’ya gidip denize girmek istemiyorsan, boşu boşuna diğer tur operatörlerinin o pakete 200 USD olarak ekledikleri masraf cebinde kalıyor. Sen Havana şehir turunu yemekli bir şekilde alıp serbest kalıyorsun. Sonra ister kendin gez, istersen rehberinle birlikte istediğin çevre gezisini satın al, daha mütevazı otellerde ve/veya ev konaklaması yap seyahatin daha ucuza gelsin modeli… Bir diğeri fiyatımız çok yüksek olmasın Küba’yı 1800 Euro’ya satmalıyız modeli ile turların bir kısmını dahil edip, bir kısmını opsiyonel bırakma sistemi. Üçüncü model ise daha çok Fest Travel tarzı şirketlerde görülen, sabah-öğle-akşam yemeklerinden, bahşişe kadar dahil edilen, gidilen ülkede müşteriye ekstra para harcatmayan ancak fiyatın da normal olarak en üst seviyelerde olduğu, en iyi konaklama seçeneklerinin sunulduğu bir model diyebilirim. Yabancı tur operatörleri de bizim tur operatörlerimize benzer çalışıyorlar, bu ayrım onlarda da oluyor.. . Biraz da iç turizme geçelim… Erken rezervasyon dönemi nasıl geçti? Yerli turist için erken rezervasyon fırsatları hala devam ediyor mu?. İç turizmde erken rezervasyon döneminde geçen seneye göre %20 oranlarında azalma var. Bunun sebebi fiyatların artması nedeniyle erken rezervasyon döneminin bu sene için gerçek manada cazibesini yitirmesi diyebilirim. Bu azalış nedeniyle Mayıs ayına girmemize karşın hala erken rezervasyon söylemleri devam etmekte ve indirimler de uygulanmaktadır.. Sektörün içinde yer alan biri olarak, yurt içinde son dönemde en trend rotalar nereler? Örneğin Kars’a ilgi hâlâ devam ediyor mu?. Doğu Ekspresi, Van Ekspresi, Salda Gölü, Arapapıştı Kanyonu, Mersin Susanoğlu, Trabzon Rize çevresindeki yaylalar bilhassa Gito ve Ayder, Artvin bölgesi, şehir müzesi ve yeme-içme imkanları ile Gaziantep, yine son derece renkli ve keyifli bir destinasyon olan Adana, gastronominin önemli şehirlerinden biri olan Hatay ve Burdur’daki Sagalassos tarafı ilgi gören yerler arasında…. Tatilde önemli bir konu da maliyet. Bu noktada tüketicilere ne gibi tavsiyeler verebilirsiniz?. Konu son derece açık ve ucuz tatilin adresi belli… Erken alan kazanır. Son dakikacı olmayan, turunu veya uçak biletini erkenden alan (8-10 ay önce) her zaman kazançlı çıkacaktır. Bir diğer önemli konu da, konaklamanızı, uçak biletinizi, araç kirlamanızı Neredekal.com ve Skyscanner tarzındaki meta search sitelerinden yaparak, aynı oteli-uçağı daha ucuza bulabilirsiniz.. Son olarak hep tartışılan bir konuyu size de sormak isterim. Sektörde çalışanları yetkinliği hakkında hep süregelen eleştiriler var. Bunların başında da dil ve tecrübe yetersizliği bulunuyor. Siz bu konuda ne düşünüyorsunuz?. Yetkinlik eğitimle ve deneyimle kazanılan bir iştir. Bizde maalesef işe alım yapılır eğitim verilmeden, çalışan areneya atılıp pişmesi beklenir. Sonra da kalifiye personel eksikliğinden, tecrübesizlikten bahsedilir. Hatayı turizmci dostlar öncelikle kendinde arayacaklar.. ihsan.dindar@milliyet.com.tr

Efe Tanay'ın Moskova önerileri Yıllardır Moskova’da yaşayan biri olarak bu büyüleyici şehri daha iyi anlamak ve hatta gezmek isteyenlere en iyi bildiğim şehir hakkındaki sırlarımı paylaşmak isterim.. Yanlış bir imaja sahip Gezilecek yerler ya olduğundan fazla abartılır ya da gerektiği kadar değer görürler ama pek azı hak ettiğinden az şöhrete sahiptir. Köklü tarihi ve muhteşem ihtişamıyla duran Moskova’nın pek umurunda mıdır bilmiyorum ama kendisinin hak ettiği değeri görmediğini, hakkıyla gezen her turist söyler ve Moskova her yıl önyargılarıyla gelen binlerce turisti güzelliğiyle kendine hayran bırakır. Aslında en üst ligin şampiyonluğuna oynaması gerektiği halde, zihinlerde hala soğuk savaş döneminden kalan yanlış bir imaja sahiptir.. Renki bir dünya Kimilerine göre dünyanın bir diğer süper gücüne kafa tutan asi bir direnişçi, kimilerine göre ajanların cirit attığı ve karların hiç erimediği soğuk bir dünya burası. Benim içinse, son iki asrın en büyük yazarlarının ve dünyanın seyrine yön vermiş olan bilim adamlarla aynı sokaklarda yürüyebildiğim, tarihi her köşesinde soluyabildiğim renkli bir dünya burası. Hayatımda büyük etkisi olan bu şehirde bir yandan doktora yapmakta, bir yandan seyahat, ticaret, öğretmenlik ve öğrencilik yapmaktayım.. Rusya'ya giriş kapısı Derin, hem de çok derin bir dünya olan Rusya’nın giriş kapısıdır Moskova. Son beş yıldır evini Moskova bellemiş ilgili ve meraklı bir gezgin olarak size bu büyüleyici şehri, olabildiğince bir Moskovalı gözüyle anlatmak isterim.. Moskova'ya dair tüyolar Moskovalılar metroyu ulaşım için kullansa da, siz turist olarak geldiğinizde metronun merkezde bulunan hemen her durağını bir müze edasıyla gezebilirsiniz. İlk başta biraz karışık görünse de, zamanla alışacağınız, özel dekorlara kendinizi kaptırmadığınız sürece de, yolunuzu bulabileceğiniz derin ve büyük bir metro sistemine sahip Moskova. Her biri bir sanat eseri gibi olan bu metro durakları arasında benim favori metro duraklarım; Kievskaya, Ploschad Revoyutsii, Komsomolskaya ve Mayakovskaya (burada tavana özellikle dikkat edin).. Alışveriş cenneti Moskova’nın hem merkezi hem de kalbi olan kızıl meydandan başlayabilirsiniz turunuza. Unutmayın Kremlin hemen yanınızda ama içerisine girmek için yoğun günlerde uzun sıralar beklemeniz ve içini gezmek için en azından 5 – 6 saatinizi ayırmanız gerekiyor. Kızıl meydanda bulunan Lenin’in mozolesini ziyaret edebilir, meydanın bir diğer tarafında da meşhur markalarla bezeli eşsiz GUM alışveriş merkezine girebilirsiniz.. Görkemli yapılar Büyük bir bütçeyle gezmiyorsanız da, içeride ufak bir turdan sonra Nikolskaya caddesi ve çevre sokaklarda ufak turlar yapabilir, sıradan bir kafede soluklanabilirsiniz. Nikolskaya caddesini sonuna kadar yürüyerek, Lubyanka meydanına çıkıp, eski KGB yeni FSB binalarını görebilirsiniz. Bu büyük meydanda hangi iki binanın gizli servise ait olduğunu anlamanız aslında basit, üzerinde hiçbir yazı olmayan binalar, aradığınız binalar.. Dünyaca ünlü Bolşoy Tiyatrosu Kızıl meydandan başladığınız turunuza Lubyanka tarafına değil de, Tverskaya caddesine tarafına doğru da devam edebilirsiniz. Ama uzaklara gitmeden önce hemen yakındaki Bolşoy Tiyatrosu'nu ve karşısındaki Karl Marx heykelini de atlamayın. O civardaki ara sokakların hepsi ayrı güzel olsa da, benim favorilerim; kamergersky sokağı, Kuznetsky Most ve Bolshaya Dmitrovka. Buralarda dolaşarak meşhur yazar Puşkin’in adı verilen Puşkin Meydanı’na gidebilirsiniz.. Favori sokakları keşfedin Yürümek bizim işimiz diyenler, daha da devam edip Svetnoy Bulvar civarlarında keşfe de çıkabilirler. Belki benim tavsiyemin dışında bir yere rotanızı çevirip kendi favori sokaklarınızı keşfedebilirsiniz. Moskova’nın merkezinde herkese yetecek kadar güzel sokak var. Güzellik algısı biraz görecelidir en nihayetinde ama bazı güzellikler vardır ki, pek tartışma kabul etmez. Size sıradan fiyatları olan ama birçok müzeden daha etkileyici, hatta sarayları kıskandıracak bir süpermarketten bahsetmek isterim. Tverskaya caddesi 12 numarada bulunan Eliseyevskiy, Sovyetler döneminde yabancı diplomatların kullandığı bir süpermarketmiş ve hala da kullanılmakta, yalnız artık herkese açık.. Salataları deneyin Yorulup da mola verenler, Rus yemeklerini de deneyelim diyenler ve Ruslar’ın bol çeşitli salatalarından işe başlayabilirler. Mimoza salatasını not alabilirsiniz denemek için ama ola ki kötü yapan bir restorana denk geldiyseniz, onlar adına benim özrümü kabul edin. Ardından borş çorbasını deneyebilirsiniz, onu kötü yapma şansları pek düşük, olsa olsa farklı bir şekilde yapmışlardır ama zaten bu çorbanın içeriği açısından katı kurallar yok, her hali lezzetli.. Parkları ve meşhur sokakları Kızıl Meydan’dan yürüyerek çıkıp, gizli servis binasının olduğu Lubyanka meydanına gidenler, Myasniskaya veya Pakrovka caddelerinden Chisty Prudi adındaki ufak sevimli parka gidebilir ve yol üstündeki güzel cafe ve barlarda soluklanabilirler. Moskova’ya yaz ya da kış, hangi mevsimde gelmiş olursanız olun, Moskova’nın parklarını kesinlikle görmenizi tavsiye ederim ama hafta sonları daha da canlı olduklarını önemle eklemeliyim. Gorki Park en eşsizi olsa da VDNKh (Vedenha) ve üçüncü sırada da Sokolniki’yi belirtebilirim ama es kaza başka bir parka gittiyseniz oraya da hayran kalmanız mümkün. Moskova’nın parkları öylesine özel ve güzel ki, sanki şehrin ana teması parklar ve evler etraflarına kurulmuş, sanki şehirde biraz da beton olsun denmiş.. Dünyaca ünlü Moskova Üniversitesi binası Ayrıca Moskova Devlet Üniversitesi’nin büyüleyici binasını ve ilerisindeki serçeler tepesinden (Vorobyovy Gory) bütün Moskova manzarasını izleyebilirsiniz. Buranın da altından geçen Moskova Nehri’nde tekne turlarına katılabilir veya nehrin yanındaki uysal sincapların cirit attığı orman misali parkta gezebilirsiniz. En güzeli ise art arda bağlantılı kilometrelerce uzunluktaki bu parkların ucu yukarıda belirttiğim Gorki Park’a çıkar ve buralarda yani şehrin en merkezinde bütün gününüzü şehir keşmekeşine girmeden parkların içinde gezerek geçirebilirsiniz. Moskova’nın en hayran olduğum yanı hep sorulur, kız arkadaşım olmadan önce bu sorunun cevabı, malumunuz belliydi. Artık Moskova’nın parkları, kızlarının önüne geçti, en azından benim gözümde.. Gorki Parkı ve daha nicesi... Samimi açıklamalara başlamışken bir de Moskova’nın az uğranan, hatta bazı Moskovalılar’ın bile iyi bilmediği bir parkı da paylaşayım sizinle; sıkıcı olmayan bahçe (Niskuçnıy Sad) adındaki bu park, Gorki Park’ın ilerisinde yer alıyor ve bu iki park da birbiri ile bağlantılı. İnsanlar nehre yakın alt kısmından yürüyüp gitse de, benim tavsiyem tepe yukarı gitmeniz ve parkın içlerine girmeniz. İçinde dolaştıkça da yeni yerler keşfedebilirsiniz. Hele ki güzel bir havada haftasonu geldiyseniz bu bölgeye, uzun bir gündüzünüzü buraya ayırın derim, üstüne bir de müze on adı verilen parkı da ekleyebilirsiniz tabii ve evet orası da yine Gorki parka direk bağlantılı başka bir park.Yardımcı olduğum bazı Türk turistler Rusların bütün bu park sevdasına anlam veremiyor aslında. “Böylesine soğuk bir ülkede bunca parka ne gerek var?” diyenler çok. Ama Ruslar bu parkların çoğunda kışları harikulade paten pistleri inşa ediyorlar. Kışı ayrı, yazı ayrı güzel bu parkların ama benim dediğime inanmayın, gidin kendiniz verin notunu.. Müzeler Moskova her ne kadar tarihini sokaklarında dışa vursa da, derinlemesine öğrenmeniz gereken çok detaya sahip. Sanatseverlere, Tretyakovskaya durağındaki Tretikov galeriyi gezmelerini sonrasında o bölgeyi dolaşmalarını ve ayrıca Puşkin müzesini ve yakındaki beyaz Kurtarıcı İsa Kilisesi’ni gezmelerini tavsiye ederim.. 1812 Müzesi Tarih severlere İkinci Dünya Savaşı Müzesi olan Büyük Vatanseverlik Savaşı müzesini ve Kızıl Meydan yakınında bulunan 1812 tarihli Fransız Savaşı Müzesi; Vatanseverlik Savaşı 1812 Müzesi ve Ulusal Tarih Müzesi’ni gezmelerini tavsiye ederim.. Nazım Hikmet'in kabri başında Yalnız buralara kadar gelip de, dünyanın saydığı büyük şair Nazım Hikmet’in mezarına da uğramadan dönmezsiniz umarım. Novodevichy mezarlığında Sovyetler Birliği ve Rusya’nın en saygın kişileri ile birlikte istirahat etmekte kendisi.. Sevimli ayıcıkla arkadaşlık Düzinelerce ülkeye detaylı seyahatler yaptım ve birçok çılgın hikayem oldu ama Moskova açıklarında yaşayan bu sevimli dev ayıcıkla arkadaşlığım hepsinden öteydi.Instagram: @efetanayHazırlayan-Röportaj: Selçuk Bulut

“Bir Ölüm ve Birkaç Skandal...” adından bile önceki kitaplarından çok farklı olduğu anlaşılıyor. Sahi, bu kaçıncı kitabınız? Ve neden böyle bir değişim, sade romantizmden, polisiye sosuna geçiş?. Bu sekizinci kitabım. Büyüdüm, daha çok soru sormaya başladım, konuştuğum, dinlediğim konular, okuduğum kitaplar değişti. Eskiden daha korkaktım, daha naiftim. Kitaplarımda bile söyleyeceğim şeyi sanki kulağına söylüyordum okurun, şimdi "Gelsene biraz konuşalım" diyorum. Aslına bakarsanız ortak mesaj hep "O iş aslında sandığın gibi değil" ama söyleme şeklim ve ses tonum farklı her kitapta.. Kadın erkek ilişkilerini, takıntılarımızı, tabularımızı, komplekslerimizi çok iyi gözlemliyorsunuz. Sizce ilişkilerde en çok yaşanan problem ne?. Genel olarak ne sevmeyi, ne birini her şeyiyle kabul etmeyi, ne sevgimizi göstermeyi biliyoruz. Bunu normal zannedip, düzeltmeye çalışmıyoruz. Sonrası her iki taraf için de mutsuzluk.. Uzun süredir sosyal medyada varsınız. Sosyal medya takipçileriniz ve okurlarınız değişti mi?. Benim takipçilerim zaten her zaman çoğunlukla okurlarımdan oluşuyordu, çok bir şey değişmedi. Gerçekten çok sevgi dolu ve zarifler her zaman. Ben de onlara karşı öyleyim. Sosyal medya, doğru kullanıldığında inanılmaz iyi dönüşler aldığın bir mecra. Orada başarılı olmak da bence iyi bir şey, çağı yakalamak gerek her zaman.. Kitap aldatmanın yanında, isteyerek söylediğimiz ve bile bile inandığımız yalanlarla da ilgili. Neden sence?. "Olanı da kaybetmemek", düzenimizi bozmamak için bazen yalan söyleyip, söylenene de inanmış gibi yapabiliyoruz. Bu gözlemlerime göre uzun ilişkilerde daha çok geçerli. Kalbimizle değil, bakkal gibi hesap kitap yaparak ilerliyoruz. . French Oje ile Funda’nın ne gibi farkları var? . Yüz yüze tanışmadığınız biri French Oje. Çok iyi tanımanızın imkanı yok, karşı apartmanınızdaki bir komşu hakkında ne biliyorsanız, onun hakkında da o kadar bilebilirsiniz; size ne göstermek istiyorsa. Ama Funda o evin içinde. Ağlıyor, kaygılanıyor, üzülüyor, işler ters gidiyor ya da aşık oluyor. İçimde yaşadıklarımı sadece yakın çevrem biliyor tabii ki, olması gereken de bu. . Gelecek için hayalleriniz ne? Başka kitaplarınız var mı üzerinde çalıştığınız?. Yazar olarak devam etmek, her seferinde de yazabildiğim en iyi şeyi yazmak istiyorum. Diğerlerinin beni bu kadar tatmin edebileceğini de kendimi diğer alanlarda böyle rahat ifade edebileceğimi de sanmıyorum. 

29 Ekim 1923'te Gazi Mustafa Kemal Atatürk'ün Türkiye Büyük Milliyet Meclisi'nde ilanıyla kabul edilen Cumhuriyet 95 yaşında.Her yıl yüzlerce etkinlikle Cumhuriyet Bayramını kutlayan vatanseverler, bu yıl da etkinlikler ile bu coşkuyu yaşatacak. Peki, İstanbul'da yaşayan vatandaşlar hangi etkinliklere katılabilir? . -Kadıköy Belediyesi 29 Ekim Cumhuriyet Bayramı Etkinlikleri . Bayrak dağıtımı ve Bando coşkusu. Cumhuriyet Bayramı coşkusu Kadıköy Belediyesi Cumhuriyet Bandosu ile hafta boyunca Kadıköy’ün sokaklarında olacak. Hafta sonunda Bahariye ve Bağdat Caddelerinde gerçekleşen bayrak dağıtımı ve bando ile başlayan etkinlikler, Osmanağa, Caferağa, Suadiye, Caddebostan, Hasanpaşa, Koşuyolu, Acıbadem, Merdivenköy, Dumlupınar, Zühtüpaşa Mahallesi gibi pek çok noktada devam edecek.. Bağdat Caddesi'nde Cumhuriyet yürüyüşü. 29 Ekim Cumhuriyet Bayramı kutlamalarının doruk noktasını ise her yıl olduğu gibi bu yıl da Bağdat Caddesi’ndeki “Cumhuriyet Yürüyüşü” oluşturuyor. Yüzbinler, Türk bayrakları ve Atatürk posterleriyle 29 Ekim Pazartesi akşamı  Bağdat Caddesi’nde buluşacak. Geleneksel Cumhuriyet yürüyüşü, her zaman olduğu gibi Suadiye Işıklar’da saat 19.00’da başlayacak. . Oda Orkestrası ve Mehmet Erdem konseri . Kadıköy Belediyesi etkinliklerine 27 Ekim Cumartesi akşamı 20:00’de Kadıköy Belediye Binası Bahçesi’nde  Oda Orkestrası konserinin ardından sahne alacak Mehmet Erdem konseri ile devam edecek.. -Beşiktaş Belediyesi 29 Ekim Cumhuriyet Bayramı Etkinlikleri . Beşiktaş Belediyesi, 29 Ekim Cumhuriyet Bayramı’nın 95. yılını geleneksel fener alayı yürüyüşü ve konser etkinliğiyle kutlayacak.Beşiktaş Belediyesi'nin her yıl binlerce İstanbulluyu büyük bir coşkuyla bir araya getiren 29 Ekim Cumhuriyet Bayramı kutlamaları, bu yıl da yine fener alayı ile başlayacak.. Binlerce kişi, ellerinde Türk bayrakları ve meşalelerle; marşlar eşliğinde Balmumcu’dan Beşiktaş’a yürüyecek. Saat 19.00’da Balmumcu'dan başlayacak olan yürüyüş Barbaros Meydanı’nda sona erecek.. Barbaros Meydanı’na kurulan konser alanında ise önce Leman Sam ardından Ege sahnede olacak. Modern dans gösterilerinin de yapılacağı gecede; Cumhuriyetimizin 95. yılını sevilen sanatçılarımızın şarkıları ve marşlarımız eşliğinde coşkuyla kutlanacak. . Saat: 19.00-Fener Alayı-Mercure Otel Önü, Balmumcu. Saat: 20.00-Konser/ Leman Sam-Ege, Barbaros Meydanı . -Şişli Belediyesi 29 Ekim Cumhuriyet Bayramı Etkinlikleri . 29 Ekim Cumhuriyet Bayramı kutlamaları saat 17.00'da Harbiye Uğur Mumcu Anıtı önünde başlayacak. Saat 19.00'da anıt önünden yürüyüş başlayacak. Dans grupları, gezici bando ekibi, müzik gruplarının renk katacağı yürüyüşe Şişli Belediye Başkanı Hayri İnönü de Şişlililerle öncülük edecek. Cevahir AVM önünde son bulacak yürüyüş sürpriz bir konser ile devam edecek. Saat 20.00'da şarkıcı Edis sahne alacak ve Şişlililere sevilen şarkıları ve marşlar ile keyifli bir akşam yaşatacak.. Yürüyüş programı:. Yer: Harbiye Uğur Mumcu Anıtı önü. Tarih: 29 Ekim 2018 Pazartesi. Etkinlik başlangıç saati: 17.00-19.00 arası. Yürüyüş başlangıç saati: 19.00 Harbiye Uğur Mumcu Anıtı önünden başlayacaktır.. Yürüyüş bitiş saati: 20.00 Cevahir AVM önünde son bulacaktır.. Vatandaşlara bayrak dağıtımı yapılacaktır.. Gezici bando,Müzik grupları ve dans gösterileri İle (Zeybek,Halk Oyunları,Kafkas oyunları vb. programı başlayacaktır.. Konser programı:. Yer: Cevahir AVM önü. Tarih: 29 Ekim 2018 Pazartesi. Etkinlik: 29 Ekim  Cumhuriyet Bayramı Kutlaması (Konser). Saat : 18.00- 20.00. Sahnede DJ: Hüseyin Karadayı. Konser başlangıç saati: 20.00

Tabelalara dikkat Küba’da köşe başlarında göreceğiniz, sokak isimlerinin bulunduğu tabelaların zarafeti.. Atatürk büstü karşıladı Eski Havana’da Türk seyahat severlerin öncelikle ziyaret ederek fotoğraf çektikleri yer tabii ki Atamızın büstü.. Kültür çok değerli Kültür, tarih ve sanat Küba için o kadar değerli ki…. Devrim Meydanı Amerikalılar zamanında Millet Meydanı olarak adlandırılmış olan Havana’nın bu en büyük meydanı, devrimden hemen sonra Devrim Meydanı ismini almış.. Klasik otomobil cenneti Küba’da bir klasik otomobil kiralamaya ne dersiniz? Ben o aracı kullanamam derseniz, şoförlü 1-2 saatlik şehir turu da satın alabilirsiniz.. 23. Cadde Havana şehrinin en geniş ve en popüler caddelerinden biri olan 23. Caddeden bir görünüm.. Yağmur ve Havana Yağmur yağdığında bir başka güzeldir Küba.. Centro Havana'yı görün Centro Havana, Havana’nın sokak sokak keşfedilmesi gereken semtidir. Hangi sokağa girseniz efsanevi bir manzara ile karşılaşacağınıza emin olun. İşte sokak ortasına masalarını çekip okey oynayan Kübalılar.. Duvar yazıları her yerde Özgür Yaşa Küba (Viva Cuba Libre). Renki sokaklar Centro Havana’nın sıra dışı caddelerinden biri daha.. Yuca tatmalısınız Semt pazarları Pazartesi günleri kapalı oluyor. Pazarların bulunduğu yerlerin yakınında sebze meyve satıcıları bu fırsatı güzel değerlendiriyor. Avokado, Tatlı Patates, Sarımsak, Soğan ve yer elması familyasından Yuca’nın tadına da bakmalısınız.. Hediyelikler çok çeşitli Küba’dan uygun fiyatlı bir kanvas hediyelik veya salonunuzu süsleyecek gerçek bir sanat eseri kıvamında bir yağlı boya tablo alabilirsiniz.. Küba'nın simgesi hasır şapkalar Hasır şapkalar da hem orijinal, hem de hediye götürmek için ideal bir seçenek.. El işçiliği yaygın El işçiliği son derece popüler. Özellikle de dantal, elbise ve masa örtüleri, hediyelik için ideal. Böyle bir hediye için minimum 20 Euro’yu gözden çıkarmanız lazım.. Varadero'yu mutlaka görün Varadero’ya ayrı bir parantez açmalı… Havana’ya 2 saat mesafede tropik bir tatil cenneti adeta. Denize girmek için Küba’nın en keyifli yerlerinden.. Dünyanın en büyük duvar resmi Bu devasa Wall Art Prehistoric olarak adlandırılıyor. Frida Kahlo’nun eşi Diego’nun tasarladığı ve Kübalı sanatçıların hüneri ile tamamlanmış dünyanın en büyük duvar resmi.. Vinaels'te bulunuyor Prehistoric duvar resmi, Vinales bölgesinde Pinar Del Rio’da bulunuyor.. Serinlemek için birebir Küba sıcağında serinlemek için en güzel içeceklerden biri de Pina Colada kokteyli. Ananas Suyu, Hindistan Cevizi Suyu, Süt Tozu ve üzerine biraz da tarçın serpilerek servis ediliyor.. Her köşe başı cafe Küba’da ister cafe, ister bir köşe başında, her yerde Latin Müziği ezgileri ile seyahatiniz ayrı bir keyifli.. Kuaförden görünüm Küba’dan bir berber dükkanı.. Satranç büyük tutku Satranç kulüpleri insanların sosyalleşmesi için birçok yerde var. Çekinmeden içeri girip siz de oynayabilirsiniz.. Lezzetli filtre kahveler Küba’nın kendi üretimi olan filtre kahveler çok leziz. Kahvenin yanında şeker sevenler için şeker kamışı getiriliyor, bir kahveden içip bir kamışı emiyorlar.. Küba evlerinin olmazsa olmazı Dökümden yapılmış sallanan sandalyeler her Küba evinde mutlaka bulunan, Küba kültürünün dinlenme dendiğinde en önemli parçası.. Bakkaldan görünüm İşte Küba’da bir mahalle bakkalı.. İstasyondan bir görüntü Tren istasyonu ve küçük bir yolcu treni.. Her yer yemyeşil Her yer yemyeşil, şehirler dışında yol güzergahında bir sürü köy var.. Mutlaka görün! Cienfuegos son derece modern, devasa meydanı ve sıra dışı binaları ile Küba’ya gelenlerin kesinikle gelmeleri gereken bir yer.. Cienfuegos'tan görünüm Cienfuegos meydanı ve Belediye Binası.. En yüksek viyadüğü Havana – Vinales yolu üzerinde bir dinlenme tesisinde mola veriyorsunuz, Manzaranız işte bu Küba’nın en yüksek viyadüğü…. Çok ucuz İşten çıkan veya Emekli olan Kübalıların evlerine gitmeden önce sosyalleştikleri sokak cafe-barı. Devlete ait bu dükkanlarda, her şey çok ucuz.. Günlük manzaralar Küba’da günlük yaşamdan bir enstantane.. Trinidad Burası Trinidad… Küba’nın en güzel şehirlerinden biri. Küba’ya geldiniz ve Trinidad’ı görmediyseniz, Küba’yı görmemişsiniz demektir.. Trinidadlı faytoncular Trinidad’ın meydanında şehri gezdirmek için bekleyen faytoncular bulunuyor.. Trinidad'tan genel görünüm Trinidad’ın meydanında upuzun bir kule göreceksiniz. Mutlaka en üstüne çıkmalısınız, muhteşem bir şehir panoraması sizi bekliyor olacak.. Atlarla karşılaşabilirisiniz... Bir bakmışsınız yanınızdan bir atlı geçiyor…. Bisiklet taksiler de var Trinidad’ı bu orijinal sarı klasik otomobille keşfedebileceğiniz gibi, yorulmadan en ucuz keşif yöntemi olan bisiklet taksileri de seçebilirsiniz.. 8 yıldır Küba'da yaşıyor Küba’yı hakkını vererek anlayabilmeniz için mutlaka çok iyi bir rehber ile gezin. Ejder Turizm’in rehberi Ece Ayaydın 8 yıldır Küba’da yaşayan, şehri yerlisi gibi görebileceğiniz muhteşem bilgi birikimi olan harika bir insandı.. Karşı konulmaz Latin ezgileri Tabanlarınız ağrıyana kadar durmayın turlayın her sokağı. Yorulduğunuzda bir müzisyenin karşısına oturup 15-20 dakika soluklanın ve kendinizi Latin ezgilerine kaptırın.. Euro ile gidin Küba’nın para birimi CUC ve KUK diye okunuyor. 1 CUC yaklaşık olarak 1 Euro. Türkiye’den Küba’ya giderken yanınıza Euro almalısınız, USD’yi düşük bozuyorlar.. Tarihe tanıklık eden tren Bu tren Küba tarihi için o kadar önemli ki! Devrim savaşı esnasında Batista savaşı kaybedeceğini anladığında, Santa Clara bölgesine bu tren ile cephaneler gönderiyor. Yol üzerinde devrimciler patlayıcı kullanarak treni raylardan çıkarıp etkisiz hale getiriyorlar. Ardından Batista ülkeden kaçıyor ve devrim başlamış oluyor…. Santa Clara Santa Clara’yı mutlaka ama mutlaka ziyaret edin. Che Guavara’nın kim olduğunu, devrimde kullandığı eşyaları ve mozelesini burada göreceksiniz. Devrimi en iyi bu müzede anlayacaksınız.. Boks çok popüler Küba, boks sporunda dünya şampiyonluğu olan bir ülke. Küba’da MMA sporu da son derece popüler. Henüz mevcut yönetim tarafından bir federasyon verilmemiş olsa da, ülkenin birçok yerinde çalışmalar yapılıyor.. Akşam antrenman sahası Gündüz marangoz atölyesi, akşam 18:00’de MMA ve vücut geliştirme antrenmanları için spor salonuna dönüşüyor.. Casa Particular'da kalın Küba’ya gelecekseniz ısrarla Casa Particular yani ev pansiyonculuğunu tercih edin. Oteller hem tur fiyatını çok fazla şişiriyor, hem de ev konaklaması kadar tüketiciyi memnun etmiyor.. Kahvaltı da var Casa Particular’ın odasında buzdolabı, klima, tepede pervana, 24 saat sıcak su ve tertemiz bir tuvalet bulunuyor. Üstelik sabah kahvaltınızı saat kaçta yapmak isterseniz ve ne yemek isterseniz söylemeniz yeterli.. Sohbet etmek mümkün Küba’da Ev konaklaması yaparken, yerel halkın nasıl yaşadığı hakkında daha fazla bilgiye sahip oluyor, Kübalı ev sahipleri ile iletişim kurarak ülkenin geçmişi ve bugünü hakkında kimseden öğrenemeyeceğiniz bilgiler alabiliyorsunuz.

Eiffel Kulesi, gündelik hayatımızda sıklıkla karşımıza çıkmakta. Paris'ta yaşamasanız dahi, bulunduğunuz kentteki ya bir mekanın adı ya da mekandaki bir tabloda Eiffel'e rastlamak mümkün. Fransa'nın en önemli simgelerinden biri olan kule, bundan yaklaşık altı ay önce 300 milyonuncu ziyaretçisini ağırladı. İşte bu dünyaca ünlü yapı hakkında bilmeniz gereken her şey.... . Eiffel Kulesi nerede?Eiffel Kulesi, Fransa'nın başkenti Paris'in batısında, kenti ikiye ayıran Seine nehrinin ise sol ya da diğer bir deyişle güney yakasında yer almakta. Champs de Mars parkı ve Seine nehri arasındaki açık alanda bulunan Eiffel kulesi, Paris'in her yerinden görülebilmektedir.. . Eiffel Kulesi'ne nasıl gidilir?Bilindiği üzere Paris, dünyanın en eski ve en yaygın metro ağlarından birine sahip. 12 metro hattının bulunduğu kentte Eiffel Kulesi'ne ulaşmak için 6 ve 9 nolu hatları kullanabilirsiniz. Trocadero veya Bir-Hakeim metro duraklarından indiğiniz takdirde Eiffel Kulesi tüm heybetiyle sizi karşılayacaktır. Öte yandan Pigalle'den Champs de Mars'a giden 93 numaralı otobüsü de kullanabilirsiniz. Ancak bizim tavsiyemiz mümkün mertebe Paris'i yürüyerek keşfetmeniz yönünde.. . . Eiffel Kulesi tarihi hakkında bilinmesi gerekenler1889'da, Fransız Devrimi'nin 100. yılı kutlamaları çerçevesinde gerçekleştirilen Dünya Fuarı için inşa edilen Eiffel Kulesi, adını mimari Gustave Eiffel'den alır. 300 metre yüksekliğe sahip olan kule, 1930'lu yıllara kadar dünyanın en yüksek yapısı olma özelliği taşıyordu.. . Demir konstrüksiyon üzerine inşa edilen yapıda turistlerin Paris'i izleyebilecekleri iki kat bulunur. İlk katta aynı zamanda bir de restoran mevcuttur. Kulenin zirvesindeyse mimarı Gustave Eiffel'in yaşadığı oda ve seyir terası bulunmakta. . . Eiffel Kulesi ve popüler kültürEiffel Kulesi günümüzde Paris'in yanı sıra mıodernitenin de simgesidir. İlk yapıldığında dönemin önde gelen isimlerinin tepkisini çeken, görüntü kirliliğine yol açtığı savunulan yapı, günümüzdeyse dünyanın bir numaralı turist rotası konumundadır.. . Onlarca şarkıya, tabloya, romana konu olan Effiel Kulesi, dünya sinemasında da sıklıkla yer bulmuştur. Kule aynı zamanda çok sayıda giyim firması tarafından da üretilen kıyafetlerde kullanılmakta. Kulenin de içinde bulunduğu Champs de Mars parkı her yıl çok sayıda açık hava konserine de ev sahipliği yapmakta.. Hazırlayan: İhsan Dindar. ihsan.dindar@milliyet.com.tr. http://instagram.com/ihsandinovski. 

Çin Seddi, inşa edildiği tarihten bu yana dünyanın en ünlü yapılarından biri olma özelliği taşımayı başarıyor. Uzaydan görülebilen tek insan yapımı yapı olan Çin seddi, günümüzde ülkenin en önemli turistik rotalarından biri haline gelmiş durumda. Peki bu tarihsel yapıyı özel kılan ne? Ne zaman inşa edildi? Tüm bu soruların cevabı aşağıda.. . Çin Seddi nerede?Çin Seddi, Çin'in kuzeybatısı boyunca uzanan binlerce kilometre uzunluğunda bir yapıdır. Po Hay Körfezi'nden başlayan duvar, ülkenin orta ve doğusunda yer alan Gobi Çölü'ne kadar uzanmakta. Kuzeyin yeşil ve dağlık bölgelerinden, doğunun çöllerle kaplı coğrafyasına kadar uzanmakta. . . . Çin Seddi'nin uzunluğu ne kadar?Çin'in kuzeyini neredeyse boydan boya kateden bu duvar aynı zamanda enlemesine en uzun insan yapımı yapı olma özelliği taşıyor. Çin Seddi'nin toplam uzunluğu 21.196.180 metredir. Diğer bir deyişle duvarın uzunluğu 21.196 kilometredir. Bu oran neredeyse dünyanın yarısını turlamaya eş bir seviyededir. Bunda inşa edildiği arazinin engebeli yapısının da payı büyüktür.. . Çin Seddi ne zaman inşa edildi?Çin Seddi, milattan önce 220-206 yıllarıa rasında ağırlıklı olarak taş, toprak ve tahta kullanılarak inşa edildi. Seddi, Çin'in ilk imparatoru Çin Şi Huang yaptırdı. Bu devasa surların inşa edilme nedeni batıdan gelen Hun akınlarıyla mücadele edebilmekte. Mete Han döneminde gücünün zirvesine ulaşan Hunlar, sık sık Çinlilerle savaş halindeydi. Bu mücadelede üstünlüğü eline geçiren Hunları, Çinliler ancak bu duvarı inşa ettirdikten sonra durdurabildi.. . Seddin yeniden inşasıÇin Seddi, 2200 yıl önce inşa edilmiş olsa da pek çok bölümü zaman içinde ya savaşlara ya da yıllara yenildi. Ülke topraklarını koruma işlevini zamanla kaybetmesi üzerine, Ming hanedanlığı döneminde 1567-1570 yılları arasında günümüzdeki halini aldı. . . . UNESCO Dünya Mirası Listesi'ndeDünyanın en çok turist çeken ülkelerinden biri olan Çin'in en çok ziyaret edilen yerlerinden biri olan bu duvar 1987 yılından itibaren UNESCO Dünya Mirası Listesi'nde kabul ediliyor. Bunun yanı sıra yakın dönemde gerçekleştirilen oylama sonucu Çin Seddi, "Dünyanın Yeni 7 Harikası'ndan biri olarak seçildi.. . Çin Seddi'ne nasıl gidilir?Çin Seddi'ne en kolay başkent Pekin'den ulaşılabiliyor. Kentin hemen dışından geçen duvarlar boyunca kilometrelerce yürümek mümkün. Ancak için ayağımızda yürüyüşünüzü kolaylaştıran bir ayakkabı olması gerektiğini hatırlatalım. Nemli iklim de sizi zorlayabilecek etkenlerden biri.. . . Vize gerekiyorİstanbul'dan haftanın hergünü gerçekleştirilen uçak seferleriyle bölgeye ulaşmak mümkün. Uçuş 9 saat sürmekte. Çin'i ziyaret etmek isteyen Türk vatandaşlarının bu ülkenin verdiği vizeye sahip olmaları gerekmekte. . Hazırlayan: İhsan Dindar. ihsan.dindar@milliyet.com.tr. 

Milliyet Tatil. Yurt içi turlarınız hakkında bilgi verebilir misiniz? Ağırlıklı olarak neler var?. En başta 52 hafta boyunca gerçekleştirdiğimiz Kapadokya turlarımız, Mayıs’tan Ekim ayına kadar gerçekleştirdiğimiz Karadeniz turlarımız, onun dışında kısa bir süre ara verdiğimiz ama yeniden başladığımız GAP turlarımız, Kuzey Ege ve artık son yılların en gözde tatil destinasyonlarından biri haline gelen Kars turları en fazla gerçekleştirdiğimiz turlar arasında. Bunun yanı sıra Türkiye’de gezilebilecek her yer için katkı sunuyoruz diyebiliriz.. Hazır Karadeniz demişken bu tur tam olarak nereleri kapsıyor? Rotalar nasıl belirleniyor?. Normalde biz bütün programlarımızı Trabzon çıkışlı olarak uyguluyoruz. Bu sene biraz değişiklik yapmak istedik. 6 günlük bir programımız var. Bir de tüketicinin isteğine, talebine göre belirlenmiş daha kısa süreli bir programımız var. Bu programlarda ulaşım uçakla sağlanıyor. Karadeniz’de Samsun, Ordu, Giresun, Trabzon, Rize oradan da sınırı geçip Batum’a gidip geri geliyoruz. Hopa, Artvin ve Erzurum üzerinden geri dönüyoruz. Altı günlük rotamız bu şekilde gerçekleşiyor.. . 52 hafta boyunca devam eden Kapadokya turundan bahsettiniz. Biraz da bunun içeriğinden bize bahsetmeniz mümkün mü?. Kapadokya çok önem verdiğimiz bir program. Hafta sonu gerçekleştiriyoruz. Cuma gidiş, Pazar dönüş. Dolayısıyla da her hafta sonu gerçekleştiriyoruz. Özel dönemlerde geceleme süremiz uzuyor. Üç gece veya dört geceye kadar çıkabiliyor. Özel dönem dediğimiz resmi tatillerin olduğu dönem. Kapadokya turumuzda da uçakla Kayseri’ye götürerek başlatıyoruz. Kapadokya, Göreme, Hacı Bektaş, Kayseri üzerinde dönüş yapıp geri dönüyoruz.. Geçtiğimiz günlerde Göbeklitepe, UNESCO tarafından Dünya Mirası Listesi’ne dahil edildi. Konuşmamızın başında GAP turlarından bahsetmiştiniz. Bu turun içinde Göbeklitepe de var mı?. Yaşanan olumsuz olaylardan ötürü bir süre GAP turlarımıza ara vermek zorunda kalmıştık. Bu sene itibarıyla Mardin’e günübirlik gitmek, Gaziantep’e gidip yemek yemek gündemde. O yüzden biz şehir şehir başlayalım istiyoruz. Talebe göre uzun süreli GAP turlarını da yapmak istiyoruz.. . Peki bu turların belirlenmesinde tüketici talebi dışında dikkate aldığınız başka veriler de oluyor mu?. Turizm potansiyelini karşılayacak her bölgeye turlar yapıyoruz açıkçası. Konaklama, gezip görülecek yerlerdeki rehber yeterliliği gibi konular da bizim için çok önemli.  Yeni açacağımız destinasyonların öncesinde mutlaka orayı gezip görüyoruz. Artık kitlenin de neler isteyebileceğini biliyoruz. Mutlaka bir keşiften sonra programlarımızı açıyoruz.. Kitle demişken, odaklandığınız belli bir grup var mı? Örneğin çocuklu aileler ya da gençler… . Karadeniz programı biraz daha 35 yaş ve üzeri misafirlerimizin tercih ettiği bir rota. Mesela Kapadokya 7’den 70’e her yaş grubundan insanın gittiği bir yer. Ayriyeten hafta sonu kaçamağı olarak gördüğümüz bir-iki günlük kaçış rotaları Batı Karadeniz veya Eskişehir yine her yaş grubundan katılımcıların olduğu turlar. Ama Ege veya Akdeniz turlarında daha çok gençleri görmekteyiz.. . Bozcaada’ya oranla Gökçeada uzun bir süre daha geri planda gibi bir izlenimdeydi. Son dönemde orada da belirgin bir hareketlenme var. Bu nasıl gerçekleşti?. Gökçeada’yı biz geçen sene denemiştik. Ama sezon sonuna denk gelmişti. Sonra biz bunu iki ada turu olarak yapalım dedik ve Gökçeada konaklamalı turlarımıza başladık. Şu an en çok rağbet gören turlarımızdan biri haline geldi.. Turizmin çeşitlenmesiyle birlikte artık gastronomi ve inanç gibi farklı turlar da ön plana çıkmaya başladı. Siz bu yönde çalışmalarınız var mı?. İnanç turizm olarak bizim on yıl öncesinden Konya’ya başlattığımız Mevlana’yı Anma Turlarımız var. Aralık ayında gerçekleşiyor bu turumuz, Şeb-i Aruz döneminde. Biz, o haftaya kapsayan dönemde her gün Konya’ya özel turlar gerçekleştiriyoruz.  Lezzet durakları, Gaziantep ağırlık oluyor. Bu turlarımızı biraz daha “plus” yapıyoruz. Yani, gidilen her yerin marka olması, yenilen içilen mekanların daha kaliteli olması gerektiğine inanıyoruz.  Bunun dışında festival turlarımız var. Örneğin Alaçatı Ot Festivali. Bu festival de son yıllarda epey kalabalıklaştı. Biz bu tür turlarda çok geniş katılımlıdan ziyade daha kaliteli iş yapmak istiyoruz. Yani çıkış noktamız bu. Biz insanları bir yere götürüyorsak rehberimiz birebir onlarla ilgilenmeli.. . Şu ana kadar yapmadığınız ama yakın gelecekte hayata geçirmeyi hedeflediğiniz turlar var mı?. Felsefe turları yapmak istiyoruz. Rota olarak da Efes-Milet arasını belirledik. Pronto olarak biz başlatacağız bunu. Bu işin uzmanlarıyla aynı zamanda rehberler eşliğinde de oralara gidip daha özel kitlelerle bu turu yapmak istiyoruz.. ihsan.dindar@milliyet.com.tr

Muğla'nın incisi Göcek'in koyları tüm turistleri kendine hayran bırakıyor. Editörlerimizden Mehmet Can Kömürcü, Göcek'in muhteşem koylarını sizler için görüntüledi.. Instagram.com/mehmetcankmrctwitter.com/mehmetcankmrcYouTube.com/mehmetcankomurcu 

Mehmet Can Kömürcü - Milliyet Tatil. Serdar Bey öncelikle sizi tanıyalım. Turizme nasıl başladınız? Neden turizmi tercih ettiniz?. Çok küçük yaşlardan itibaren çalışmaya başladım. İktisat Fakültesi'nde okurken ESKA adlı bir şirket vardı. Orada çalıştım. Çalıştığım kurum turizm bölümü kurdu ve Türkiye'de Turgut Özal dönemi öncesi Fransız tatil köyleri vardı, bir tanesi Kuşadası'nda bir tanesi de Kemer'deydi. Başka da tesis yok sayılırdı. Özal'ın başlattığı turizm hamlesiyle Robinson ve Aldiana gibi birçok turistik tesis, tatil köyü ve otel kuruldu. Türk iş insanlarına ait yabancı işletmecilerin işlettiği tesisler açıldı. ESKA İnşaat da o dönemde Club Aldiana Side ve Paradise Hotel Side adında iki tesis kurdu. Ben o yıllarda o şirkette getir götür işlerinden başlayıp muhasebe departmanına geçmiştim. Beni tesislerin denetlenmesinden sorumlu olan birime yönlendirdiler. Club Aldiana Side ve Paradise Side tesislerini denetleyecek, mal sahibi temsilciliği yapacak, mali ve idari işlerini takip edecek bir departman kuruldu. Mali işler departmanının biraz daha üzerinde kapsamlı bir turizm bölümüydü. O bölümde müdür olarak görev yapan kişinin asistanı olarak göreve başladım. Çalışırken bir yandan da turizm işletme ihtisası bölümü açıldı. Eska’nın sahiplerinden Selim Bey'in eşi Semra Edes'e gidip bunun için burs istedim. İstanbul Üniversitesi İşletme Fakültesi bünyesinde turizme personel yetiştirmek amacıyla açılan bir gece programıydı. Gündüzleri şirkette çalışıp geceleri de turizm işletme ihtisasını yapmıştım. Club Aldiana ve Paradise Hotel'e yaptığımız ziyaretlerde genel müdürlerin hayatlarının çok kolay olduğunu, çok lüks bir hayat yaşadıklarını, herkesin işlerini yaptığını ve genel müdürlerin sefa sürdüğünü düşünmüştüm. Böylece genel müdür olmayı hedefledim. Hatta turizm işletme ihtisasını bitirdiğimde bir organizasyon şeması yaptılar. Kariyer hedefimi son derece net ifade ettiğim için organizasyon şemasında beni otel genel müdürü olarak belirlediler. Şimdi kendime yönetim kurulunu ya da patron olmayı neden hedeflemediğim için çok kızıyorum. Turizm serüvenim bu şekilde başladı.. Turizm sizin için ne anlam ifade ediyor?. Turizm her şeyden önce çok önemli bir sektör ve ciddi bir istihdam alanı demek. Türkiye gibi gelişmekte olan ülkeler için vazgeçilmez bir sektör. Ayrıca birçok sektörün de çalışmasını sağlayan önemli bir alan. Turizm inşaat, tekstil, tarım, hayvancılık, hizmet, üretim, teknoloji, hızlı tüketim malları ve hatta sağlık dahil olmak üzere her türlü sektörü kapsayan lokomotif bir sektör. İşin sadece para, istihdam, kar, ekonomiye katkısının yanı sıra turizm tabiki tatil anlamına da geliyor. . . Rixos Göcek özelinde misafirler hangi ülkelerden ve hangi kanallar üzerinde geliyor?. Tesisimize gelen misafirlerin yüzde 70'i yerli turistten oluşuyor. Yüzde 30'luk dilimin yüzde 80'i İngiltere'den ve yüzde 20'si de eski Sovyetler Birliği ülkelerinden, özellikle Rusya ve Ukrayna'dan, Körfez ülkelerinden ve küçük bir kısım Orta Doğu’dan geliyor.. Tesisimizin misafirleri yetkili acentemiz üzerinden rezervasyon yaptırıyor. İç pazar olarak tabir ettiğimiz yerli turistin bir kısmı bize ait iletişim merkezinden ve site üzerinden rezervasyon yaptırıyor. Geri kalan önemli bir kısım ise acente kanalı ile geliyor.. Dış pazardan gelenler de genel olarak paket tur olarak satın alıyor. Tabi online kanallar üzerinden de ciddi anlamda satış yapıyoruz.. . Son yıllarda yaşanan terör olayları ve coğrafi sorunlardan ülkece etkilendik. Bu sorunların size olan etkileri nasıl oldu? . Etkilenmemek mümkün değil. Ben siyasetçi değilim, turizmciyim fakat Türkiye'ye karşı düşmanca bir yaklaşım var. Coğrafik konumumuz son derece önemli. Bu sebeple ülkemizde her alanda istikrar büyük önem taşıyor. Fakat dost diye tabir ettiğimiz ülkelerden bile kendimizi zaman zaman bir tür saldırı altında buluyoruz. Bu durum bazen terör şeklinde, bazen iki yıl önce olduğu gibi darbe girişimi şeklinde kendini gösteriyor. . Şunu da belirtmeden geçmeyeceğim. Hem okurken hem de çalışma hayatımda Amerika'da, Avrupa'da ve aynı zamanda Orta Doğu'da bulundum. Dünyanın bir kısmını gezmiş görmüş biri olarak Türkiye'nin cennet gibi bir yer olduğunu söyleyebilirim. Yalnızca doğal güzellikler ve çeşitlilik değil ayni zamanda en duru haliyle bile yemek kültürü de bu tanıma dahil. Biz birbirimizi bazen sevmekte, kucaklamakta zorluk çekiyoruz fakat bizim insanımız da istisnai. Türkiye'de turizmin başladığı ilk yıllarda sektör Avrupalılar'ın elindeydi. İş insanlarımıza ait tesislerin neredeyse tamamı Alman, Fransız ve Hollandalılar tarafından yönetiliyordu. İki üç sene içerisinde bu oran yüzde 3-4 civarına geriledi. Bugün sanırım Türkiye'de tesis yöneten Avrupalı yönetici kalmadı, yalnızca yabancı markaların işletmelerinin bazılarında kaldı. Türk turizmci arkadaşlarım işletmeciliğini üstlendiği hemen her tesiste başarı sağlıyor. Bizim çok hızlı öğrenen, pratik zekası yüksek insan kaynağımız var. Türkiye cennet gibi bir vatan ve toprak. Bu sebeple düşmanca yaklaşımlar olabiliyor. Bunun neticesi de terör olarak tezahür ediyor. Terör örgütlerinin aktif olduğu her dönemde Avrupalılar ülkemizi hemen terör ile özdeştirir oldu. . Subliminal mesaj, meydanın kara propagandası, devletlerin aldıkları kararlar ve tur operatörlerine verilen talimatlarla zaman zaman Türkiye'ye turist gelmesini engellemeye çalıştılar. Fakat bir sene sonra yabancı turistin, özellikle Avrupalıların bizi çok özleyerek geri döndüğünü görüyoruz. Örneğin otelimizde konaklayan Alman bir turist var. Türkiye'de tatil yapacağını söylediği zaman herkes kendisine deli misin nereye gidiyorsun demiş. Kendisi zaten oldukça güzel bir ülkeye gittiğini bildiğini, iki gündür Fethiye-Göcek civarında gezdiğini, geçtiğimiz iki yıldır Türkiye'ye gelmediğini fakat Türkiye'nin muhteşem bir ülke olduğunu, son derece lezzetli yemekler yediğini, en iyi şekilde ağırlandığını söylüyor. Daha önce tatil yaptığı Yunanistan, Mısır ve İspanya gibi ülkelerde kaldıkları tesislerde genel müdür görmediklerini fakat Türkiye'de genel müdüründen komisine kadar tüm çalışanların misafirlerle ilgilendiğini ve Türk misafirperverliğini özlediğini anlatıyor. . Avrupa Birliği'nde Avrupa dışına yapılan tatil bir tür ihracat, para çıkısı gibi görülüyor. Bu sebeple Avrupa'da özellikle devlet kanallarını izlediğinizde tatil programlarında Avrupa Birliği içerisinde tatili teşvik eden yayınlar yapıyorlar. Bu yayınlar son derece masum görünüyor. Esim Avusturyalı, onunla da bu durumu konuşuyorum. Avrupa medyasında Türkiye ile ilgili çok az iyi haber gösteriliyor. Bu durumun Avrupa Birliği'nde ekonomik kriz yasayan ülkelerin finansal sorununa, özellikle İspanya ve Yunanistan'ın yasadığı ekonomik krize çare bulmak amacıyla bu ülkelere gönderme propagandası yapılıyor. Türkiye iyi hizmet veren ve iyi turizmcilerin olduğu bir ülke. Doğası muhteşem, insanları harika bu sebeple turistler ülkemize tekrar gelmek istiyor, gelmekteler ve çoğalarak gelecekler. Tanıtım, Avrupa da ki tur operatörlerinde, uçak şirketlerinde söz sahibi olmak çok önemli.. . 2018 yaz sezonu nasıl geçiyor? 2014 yılı ve öncesi moral yakalandı mı? Ne düşünüyorsunuz?. Geçenlerde Kültür ve Turizm Bakanı Mehmet Nuri Ersoy'un bir açıklamasına denk geldim. Tam olarak sayın bakanın açıklaması mıdır bilmiyorum çünkü zaman zaman söylenmeyen şeyler söylenmiş gibi aktarılıyor. Açıklamada Bakan Ersoy 2018 yılı turizmi için yüzde 40 ila 50 gibi bir artıştan söz etti. Biz de bahsi geçen rakamın biraz daha üzerinde artış gözlemliyoruz. Yeniden bir umut var. Turizmcinin yüzü gülüyor. Her yer dolu. Belki Ağustos'ta her yer tabiki dolu olur diyeceksiniz fakat Nisan, Mayıs ve Haziran aylarında Göcek gibi bir yere, özellikle İngilizler, Ruslar ve Ukraynalılar'ın hızla geri dönmesi bizi çok sevindirdi. Bu durum çok ümit verici. Yine de bunu 2014'ü yakalamak olarak değil ama 2014 istikametine doğru yeniden yol almak olarak değerlendirebiliriz. Böyle devam ederse 1-2 seneye turizmde toparlanmanın olacağına inanıyorum. . Siz üst segment, lüks turizm olarak tabir ettiğimiz bir otelin yöneticisisiniz. Son yıllarda turist kalitesinde düşüş yaşandığı dillendiriliyor. Kaliteyi korumak adına Rixos ve siz neler yapıyorsunuz? . Lüks kavramını yeniden tanımlıyoruz. Lüksten bahsediyorsak konforlu ve kaliteli malzeme, iyi yetişmiş personel olmazsa olmaz. Ayrıca yiyecek içecek kapsamında kaliteli malzeme ve en iyi markaların en üst düzey ürünlerini alıyoruz. Bu saydıklarımı sektördeki en iyi tesisler zaten yapıyor. Fakat biz bir adim öteye geçmek için insanların yapmayı ve görmeyi özlediği etkinlikler düzenliyoruz. Bu sene tesisimize islerinin ehli olan çok önemli bir iki guru getirdik. Bu kişiler gerek nefes egzersizleri gerek yoga gerekse Uzak Doğu merkezli felsefelerin ortaya çıkardığı akımların temsilcileri. Bu gibi özel etkinliklerin yanı sıra tesisimiz bünyesinde organik ürünlerin yetiştirilebildiği bir bahçe oluşturduk. . Tesisimiz 13 yas üzeri olarak geçiyor. Hayat artık eskisinden daha hızlı akıyor. Herkes yoğun stres altında çalışıyor. Bu sebeple eski uzun tatiller artık yok. İnsanlar bir haftalık tatile her şeyi sığdırmak istiyor. Ebeveynleri ile beraber tesisimize gelen gençler, alanında uzman asçılarla beraber kendi elleriyle örneğin pizza yapma sansı buluyor. Gençler ayrıca doğadaki dostlarımızı tanıma adına önemli bilgileri tecrübe ederek burada öğreniyor. Örneğin tesisimizde tavuklar var. Gençler bu tavukları doğal ortamlarında görüyor ve yumurtalarını topluyor. Modern şehir hayatında yapamadıklarını yapıyorlar. . Büfede her yemeği sunuyoruz ama misafir bambaşka bir yemek arzu ediyor. Biz de misafirimizin bu talebini yerine getiriyor ve istediği yemeği hazırlıyoruz. Pişirme sürecine katılmak isterse misafirimizi davet ediyoruz. Çok iyi bir müzik programımız var. Biz klasik animasyon gösterilerinin sunulduğu bir tesis değiliz. Birçok şeyi bir arada yaşatıyoruz. İnsanlar Bodrum ve Çeşme gibi yerlere eğlenmeye gidiyor döndüklerinde bir tatile gitsek de dinlensek diye düşünüyorlar. Bizde ise tesisin yapısı itibariyle dinlenmeye de oldukça müsait eğlencenin de en iyisi mevcut. Feng Şui tekniği ile tasarlanmış bir yapımız var. Bu sebeple misafir tesisimizde sıkılmıyor ve burayı özlüyor. Her aksam önemli sanatçılar ve keyifli müzik programları var. Misafirler adeta bir gece kulübüne gitmiş gibi de dilediğince eğlenebiliyor ve dinlenebiliyor.. . Türkiye son yıllarda yaşanan olumsuzluklara rağmen hala Akdeniz rivierasının en önemli turizm ülkelerinden biri. Sizce turistlerin Türkiye’yi tercih etme sebebi nedir?. Dünya çapında büyük otel zincirleri deneyimli Türk yöneticilerini işe almaya başladı. . Türkiye’de insanlar çok iyi bir tatil deneyimi yaşıyor ve parasının karşılığını alıyor. Bir ürünü satarken verdiğiniz söz çok önemli. Türkiye’de pansiyondan tutun 5 yıldızlı tesisine kadar tüm tesisler verdiği sözün arkasında duruyor. Misafir beklentilerini karşılayan ve aşan bir deneyim oluşturuyoruz. Bunu sağlayan birkaç önemli faktör var. Müthiş bir doğa ve kültür zenginliğimiz var. Turizm dünyasının bu faktörleri önümüzdeki dönemde daha etkin kullanacağını düşünüyorum. Yeni Kültür ve Turizm Bakanı’nın sektörün öncü isimlerinden birisi olması çok önemli. Türkiye ayrıca dünyaya da turizm profesyoneli ihraç eden bir ülke haline geldi. Bu sebeple bütün olumsuzluklara rağmen insanlar Türkiye’ye tekrar gelmek istiyorlar.. . Rixos Göcek kapılarını ne zaman misafirlerine açtı? Tesisiniz hakkında önemli birkaç bilgi verebilir misiniz?. Tesisimiz 5.5 yıl önce kapılarını misafirlerine açtı. Tesisimizde 192 odamız var. En ufak odamız 45 metrekare. Odalarımızın 140’ı deluxe suit, 32’si friend suit, 12’si junior suit, 3’ü panorama grand suit ve 5’i, wellness suit. Club Prive tarafında ise 14 adet villa mevcut. En küçüğü 250 m2. Bunlardan 10’u 2 odalı ve bunlardan biri kutlamalar için özel bahçeye sahip, 3’ü 5 odalı ve 1’i de 3 odalı. İnsanların özeline son derece saygılı bir tesis. 1’ü tuzlu 1’i tatlı olmak üzere 2 havuzumuz, SPA’mız, terapi odalarımız, kabanalarımız, tesisten botlarla ulaşımı sağlanan özel plajımız ve spor salonumuz var. . Göcek sizce Türkiye turizminde hak ettiği yerde mi?. Göcek deniz turizmi açısından hak ettiği yere çok yakın. Fakat konaklama turizmi açısından Göcek hak ettiği yerde değil. Göcek’i herkes yat ve tekne ile gezilecek bir rota olarak görüyor. Göcek aslında sakin şehir tadında bir yer. Merkezde en kaliteli marketten son derece iyi bir kafeye ve çok iyi yemek imkanlarına kadar çok sayıda seçenek var.Fakat Göcek’in konaklama tanıtımında eksiklikler var. Satış pazarlama kanallarını profesyonel olarak kullanan bir zincir olmamıza ve yoğun çabalarımıza rağmen burada bir tesisimizin olduğunu bilmeyen çok kişi var. Göcek’in en önemli artısı havalimanına 20 dk mesafede yer alması. Havalimanına bu kadar yakın bir yerde olmasına rağmen Göcek’te uçak sesi duyamazsınız. Göcek’e 1 gelen 5 kere daha geliyor. 10 aydır burada görev yapıyorum ve bu kadar kısa sürede buraya 5 defa gelen kişileri gördüm. . . Rixos Göcek'e gelen misafirin aynı Rixos Bodrum ve Antalya tesislerine gelen misafirlerden farkı nedir? Özel bir sebebi mi var yoksa rastgele bir seçim mi?. Yönetim kurulu başkanımız sayın Fettah Tamince ürünlerimizi oluştururken ve tesisleri hizmete açarken ürün farklılaştırmasına çok dikkat ediyor. Örneğin Belek’teki tesiste ailelerin çok konforlu bir tatil yapacağı imkanlar mevcut. Kemer’deki tesiste ise eğlence ve spor faaliyetleri ön plana çıkıyor. Bodrum’da ise Bodrumseverler var. Bodrum’u tercih eden turiste ne sunarsanız sunun ille de Bodrum’a gitmek istiyor. Göcek’te ise yalnızca yetişkinler dediğimiz artı 13 yaş konsepti ön plana çıkıyor. 13 yaş altı hiç kimseyi tesisimize kabul etmiyoruz. Balayı, evlilik yıl dönümü ve evlilik teklifi, düğün gibi etkinlikler ya da romantik tatil deneyimi yaşamak isteyen çiftler Göcek tesisini tercih ediyor. . . Turizm geniş kapsamlı bir sektör. Rixos üst segment hizmet veren bir kuruluş. Üst segment turist ile ortalama turist arasında ne gibi istek farkları oluyor? Zorlandığınız durumlar oluyor mu?. Eğer ürünü iyi tanımlamışsanız ve bu tanıma uygun bir hizmet de sunuyorsanız lüks segmentte hizmet vermek kolay. Misafir profili ne aldığını bildiği için üst segmentte hizmet vermek de kolay oluyor. Önemli olan iletişimi doğru kurabilmek. Zorlandığımız durumlar tabiki oluyor fakat bir şekilde zorlu taleplere de yetişiyoruz. Her sektörde olduğu gibi bizim sektörde de aldığı ürünün ne gibi hizmet sunduğunu bilmeyen kişiler daha zorlu olarak tabir ettiğimiz profili oluşturuyor. . Kendi özelinizde turizm kariyeri için ne düşünüyorsunuz? Neler yapmak istiyorsunuz?. Burada göreve başlamadan önce 5-6 yıl kadar yurt dışındaydım. 5.5 yılını Katar’ın başkenti Doha’da, 6-7 ayını da Avusturya’da geçirdim. Doha’da başkan yardımcılığı tecrübem oldu. Ülkeme dönüp misafir memnuniyetinin sağlanabileceği iyi bir tesiste görev alıp mutlu misafirlerden heyecan duymayı hayal ettim. Bu anlamda görev yaptığım tesis biçilmiş kaftan. Hayallerim gerçek oldu diyebilirim. Hedeflediğim yerdeyim. Orta yaşın üzerinde sayılabilirim. 29 yaşımdan beri genel müdür vekilliği ve genel müdürlük yapıyorum. Eminim makul bir müddet sonra daha farklı pozisyon ve yerlerde daha faydalı olabileceğim şekilde değerlendirilirim. Hedefim yaptığım işi en iyi şekilde icra edebilmek.. Rixos, Türkiye ve yurt dışı turizmi için ne gibi yatırımlar yapıyor? . Grup adına bir açıklama yapmaktan ziyade burada çalışan fakat dışarıdan turizmci bir göz olarak bu soruyu yanıtlamak istiyorum. Yatırımlarımızla ilgili bilgi vermede tek yetkili kişi yönetim kurulu başkanımız Fettah Tamince’dir. Fettah beyin vizyonu, ortaya çıkardığı kaynaklar ve kendisine Kazakistan’da, Birleşik Arap Emirlikleri’nde ve ülkemizde ve dünyanın birçok ülkesinde gösterilen güven ve saygı markalaşma sürecinde başarıyı sağlayan en önemli faktörler. Fettah beyin müthiş bir vizyonu var. Bu sayede inanılmaz güzel projeler geliştiriyor. Örneğin çok yakında Abu Dabi de müthiş bir Rixos kapılarını misafirlerine açacak.. . Ocak 2019 itibariyle China Southern Hava Yolları’nın Türkiye’ye direkt uçuşlar başlatacağı ve böylece Çinli turistlerin Türkiye’ye geleceği haberleri basında yer aldı. Rixos, Çinli turistleri pazar hedefine almak ister mi? Ne düşünüyorsunuz?. Çin, ekonomik gelişimi takdire şayan ülkelerden biri. İpek Yolu’nun hızla yeniden inşa edildiğini düşünüyorum. İpek Yolu üzerindeki önemli merkezlerden birisi de İstanbul. 10 ay kadar önce Fethiye Belediye Başkanı, Fethiye’ye Çinliler’i getirmişti ve Çin merkezli bir TV kanalı da beraberlerinde gelmişti. Aralarında Instagram Influencerlar’ı da vardı. Birden ilginç bir şekilde tesisimize Çinli akımı başladı. Instagram’da paylaşılan fotoğraflardan etkilenen Çinliler soluğu Göcek’te aldı. Birçoğu burayı sosyal medyada gördüğünü ve bu sayede geldiğini söyledi. Üstelik direkt uçak olmamasına rağmen çok uzun mesafeli aktarmalı uçuşlar kullandıklarını belirttiler. Dil engeline rağmen son derece memnun kaldıklarını, tekrar geleceklerini ve bizi de tavsiye edeceklerini söylediler. Bu durum beni çok mutlu etti. . . Sizce Türkiye turizminin en önemli sorunu nedir?. Türkiye turizminin en önemli sorunu güvenlik algısıdır. Güvenlik demiyorum çünkü Türkiye’de güvenlik sorunu yok. Türkiye oldukça güvenli bir ülke. Biz vicdanlı, misafirperver bir toplumuz. Misafirimizin zarar görmesi ve incinmesi en çok bizi üzer. En medeni ve demokratik diye anılan ülkelerle ve metropollerle mukayese ettiğimiz zaman Türkiye son derece güvenli bir ülke. Olumsuz olaylara karşı çabuk reaksiyon veren bir toplumuz. Birinin başına sokakta bir şey gelirse duruma müdahale edecek bir çok duyarlı insanımız var. İnsanımız haksızlığa gelemez ve olumsuz olaylarda kendisini sorumlu hisseder. Kasıtlı biçimde oluşturulan güvenlik algısı ne yazık ki Türkiye’nin en büyük sorunlarından birisi. Ayrıca alt yapı, imar ve sayıdan ziyade kalite gibi hususlara dikkat etmemiz lazım.. Instagram.com/mehmetcankmrctwitter.com/mehmetcankmrcYouTube.com/mehmetcankomurcu 

Milliyet Tatil. Gökçe bey dilerseniz sizi tanıyarak başlayalım…. Tabii, ben Gökçe Söylemezoğlu. Otelin açılışından beri buradayım. 2013’ten beri. Ön büro departmanındayım. Bölümün hemen hemen her alanında görev aldım. Şu anda Bel Kaptanlık yapmaktayım.. Bir otelin olmazsa olmazlarından olan ön büroyu bize anlatabilir misiniz? Ön büronun görevleri nelerdir?. Biz ön büroyu otelin beyni olarak görüyoruz. Otelde konaklayacak misafirimiz geldiğinde yasal işlemlerini, kimlik bildirimi, ödemesi, odaların yer gösterimi ve oda seçilmesi gibi girişte ve çıkışta gerçekleşen tüm süreçte insanlar bizimle karşılaşıyor. İlk intibah bizimle oluşuyor. Giderken de memnun olup olmadıklarını görebiliyoruz. O yüzden kritik bir noktadayız. Misafirlerimiz daha gelmeden bizimle iletişim haline geçiyorlar. Bazı özel istekleri olabiliyor. Örneğin misafirlerimiz arasında odadaki oksijen seviyesi konusunda hassasiyeti olanlar var. Oksijen makinesi isteyebiliyorlar. Kuş veya kaz tüyü yastık dışında uyuyamıyorlar. Bu arada bu bahsettiklerim sık karşılaştığımız talepler. Misafirlerimiz gelmeden bu taleplerin karşılanmasında housekeeping ile irtibata geçiyoruz. Bunun yanı sıra çıkış yaparken şayet yaşadılarsa sorunu çözme konusunda istişare yapıyoruz. İstanbul’a ilk gelişleriyse kentte gezip görecekleri yerler konusunda bilgilendirme yapıyoruz. Aynı zamanda havaalanı transferleriyle de arzu ederlerse ilgileniyoruz.. . Müşteriyle en çok temas eden departmansınız. Nelerle karşılaşıyorsunuz?. Misafirlerimizde şöyle bir algı var, bu aslında dünya geneli için geçerli, tüm sorunlarda ilk bize ulaşıyorlar. O yüzden aslında iş yükümüz fazlalaşıyor. Eğer priz çalışmıyorsa bu sefer biz teknik servise haber veriyoruz. Odasının temizlenmesini istiyorsa housekeeping departmanına haber veriyoruz. Bizim elimizde bir şey yok. Bizden bir şey satın almıyorlar. Misafirlerimiz bizden anı ve güleryüz satın alıyor.  Problemi en kısa sürede çözmek için buradayız. Bizde herkesin kendi başına karar verme yetkisi var. Otel müdür tarafından sağlanan bir şey bu. Böylece elektronik mektup kirliliği yaşanmadan herhangi bir soruna anında müdahale edebiliyoruz. Bu yüzden personel de mutlu, misafirlerimiz de hızlı çözümden memnun.. Peki departmana bir çalışan dahil edilirken ne gibi hususlara dikkat ediyorsunuz?. İngilizce zaten artık doğal olarak olması gereken bir şey. Bunun yanı sıra ikinci bir dil tercih sebebi oluyor. İş tecrübesi ve enerjisi de bizim için çok önemli. Çalışan arkadaşlarımız genellikle 20 ve 30lu yaşlar aralığında. Biz bu arkadaşları sürekli olarak kendi içimizde de yetiştiriyoruz. Yüksek pozisyonlardaki çalışanları dışarıdan çok da fazla almamayı tercih ediyoruz. En iyi üniversiteden mezun olabilirsiniz ama karşınızdakiyle diyalogunuzda elektrik yoksa bu bir anlam ifade etmez.. ihsan.dindar@milliyet.com.tr. http://instagram.com/ihsandinovski

Milliyet Tatil. Eren bey öncelikle sizi tanıyarak başlamak isterim. Sektöre nasıl adım attınız? Tüm bu süreçler nasıl gelişti?. Ben Eren Orman. 28 yaşındayım. Trakya Üniversitesi Turizm İşletme mezunuyum. Sektöre ilk girişim Bodrum’da bir otelde ön büroda stajyer olarak başladım. Mezun olduktan sonra İstanbul’da çalışmaya başladım. Açılışından beri Hilton Bomonti İstanbul’dayım.  Burada da Kat Hizmetleri Müdür Yardımcısı olarak görev yapmaktayım. Bizim departmanımız, otelin genel temizliği ve arızaların tespitinden sorumlu. Otelin mutfak kısmı hariç geri kalan her yer bizim sorumluluğumuzda. Büyük salondaki avizelerden koridorlara, odalardan lobiye her yerin temizliği bize ait. Üç vardiya halinde çalışıyoruz. Sabah, akşam ve gece. Her şefin sorumlusu olduğu üç kat bulunuyor. Her katta hemen hemen 35 oda bulunuyor.. Peki kat görevlisi bir çalışanın mesaisi nasıl geçiyor? Örneğin bir odaya girdiğinde neler yapıyor?. Odaya girer girmez ilk olarak çöpler toplanır. Perdeler açılır. Klozet içine bir temizleyici madde dökülür.  Yatak düzenlenir. Yatak yapılır ki tozları düşsün diye. O esnada tekrardan banyoya dönüp banyonun temizliğini yaparız. Banyoyu sıfır haline döndürdükten sonra bu sefer yeniden odaya döneriz. Odanın tozunu alırız sonrasında da ahşapların bakımını yaparız. En son da zemin temizliğini yapıp çıkarız. Oda temizlendikten sonra kat şefi arkadaşlarımız odaya girer ve kontrolü yapar. Bir eksiklik, bir noksan var mı diye bakar. Sürekli bir denetleme mekanizması olduğu için bu konuda sorunlarla karşılaşmıyoruz.. Bahsettiğiniz denetleme mekanizması nasıl işliyor peki? . Odaya girer girmez saat yönünde hareket ederiz. Tavana bakarız sonrasında da gardıroba. Burası çok önemli bir noktadır. Bazen unutulan eşyalar olabiliyor. Çekmecelerde bir şey var mı diye bakıyoruz. Tozu alınmış mı diye bakarız. Sonrasında banyoya gireriz. Banyoda ise önce küvetten başlarız. Bornoz yerine konmuş mu? Havlu yerinde mi? İçinde leke var mı? Bornozun ceplerinde herhangi bir şey var mı? Küvette temizlik malzemesinin izi kalmış mı? Bu ve benzeri noktalara dikkat ediyoruz.. . Bu temizlik esnasında misafirlerin unuttuğu eşyalarla çok karşılaşıyor musunuz?. Elbette karşılaşıyoruz böyle durumlarla.. Peki bu gibi durumlarda ne yapıyorsunuz? . Bizim kayıp eşya prosedürümüz var. Bu gibi durumlarda odaları temizlemekle görevli arkadaş odanın numarasını yazıp  unutulan eşyayı oradan alıyor. Sonrasında da bu unutulan eşyayı sisteme kaydedip depomuza indiriyoruz. Ardından da misafirimize unuttuğu eşyayı ne şekilde göndermemizi istediğini sorup kendisine onu ulaştırıyoruz. Bu bazen bir tshirt bazen de çok değerli bir mücevher olabiliyor. Suudi Arabistan'a tek bir tshirt dahi gönderdiğimiz oldu.. ihsan.dindar@milliyet.com.tr

Milliyet Tatil. Öncelikle sizi tanıyarak başlamak isteriz. Kimdir Bahar Birinci?. Profesyonel yaşamıma havayolundan çok farklı bir sektörde başladım. 15 yıl ihracat sektöründe çalıştım. Hep denir ya “insan bir konuda bir şey istiyorsa bir şey de yapması gerekiyor” ve amaca uygun adımlar atması gerekir. Önceliklerinizi tartacaksınız. Havayolu sektörüne giriş sebebi zaten tamamen seyahat amacıyla oldu. Ben her zaman seyahat etmeyi severim. Eşim de sever. Bende bir tutku seyahat etmek. Sektör değiştirdiğimde herkes şaşırmıştı. İhracatta tanınmış bir isimdim. O dönem British Airways’te bir pozisyon açıldı. Hiçbir tecrübem olmadan o işi aldım. Orada beş sene çalıştım. Sonrasında da Emirates’te Türkiye müdürlüğünü üstlendim. 25 yıldır da buradayım. Artık Bulgaristan ve Romanya da sorumluluğumda.. Bu aynı zamanda iyi de bir şans değil mi? Hobinizle işinizi bir arada yürütebilmek…. Şansı yadsıyamazsınız. İlla ki etkisi vardır. Ama o şansı yaratmak için bir çaba sarf etmelisiniz. Aynı zamanda istekli ve azimli olmalısınız.. "Her şeyin ölçüsünü bilmek lazım". Bir kadın olarak bu tip seyahatlerin zorlukları var mı? Kadın gezginler için de tavsiyeleriniz var mı?. Tabii ki yanınızda birisiyle seyahate çıkmak güzel. Ama onun kim olduğu çok önemli. Ben çok gezmeyi seven biriyim. Bir tablonun karşısında bir saat durabilirim. Aynı müzeleri defalarca görüp üzerine yazılar yazarım. Gittiğiniz yere ve amaca göre kişilerle seyahate çıkmanız gerekiyor. Coşkun Aral ile çok seyahat ettim. Haberci programını yaptığı dönemde. Ayarlamaları yapıp birlikte gidiyorduk. Coşkun’un da gözü kara olduğu için öyle biriyle gitmek daha kolay oluyor. Bir yerlerde saatlerce kalabiliyorsun. Hindistan’ın kabile köylerine tek başına gidersin de keyfi olmaz. Hindistan için zor bir yer derler. Aslında değildir ben 16 kez gittim. En az altı kere tek başına gittim. Yalnız seyahat etmeyi de severim. Çünkü kendi hızına göre yaşarsın. Aslında her yerde, her zaman tehlike yaşayabilirsin. New York’a gittiğinizde gece Central Park’ta dolaşmamanız gerekir. Gece Beyoğlu’nun arka sokaklarına girmeyeceksin. Maceracı olacaksın ama her şeyin ölçüsünü bilmek lazım. Kadın ya da erkek diye bir şey yok. Kadın olarak bir ayrım göremiyorum. Sadece kadın grupları halinde gezenler de var. Mesela, ben Üsküdar Amerikan Lisesi mezunuyum. Bizim sınıftan kadın arkadaşlarla sık sık bu tip seyahatlere gideriz. Hepsinin yeri farklı. Aslında tek başına dünyayı gezen çok sayıda kadın gezgin de var. Benim en çok istediğim şeylerden biri de Interrail turu yapmaktı. Onu da yapacağım inşallah. Ama onun için önce emekli olmam lazım. Çünkü şöyle bir özgürlüğe ihtiyacım var. Gideyim ve dönüş tarihim belli olmasın.. Peki sizi en çok etkileyen rotalardan bahsedebilir misiniz? Her defasında aynı heyecanla gittiğiniz yerler…. Öyle yerler var tabii. Mesela Paris benim için öyle bir yerdir. Paris’e dört günlüğüne giderim, kendi başıma ya da çok iyi anlaştığım bir arkadaşımla gezerim, dolaşırım. Paris bende öyle bir yer. Çünkü bir süre de orada yaşadım. Emirates’teki görevim nedeniyle altı aylık bir süre boyunca orada kaldım. Oğlum ailesiyle birlikte Barcelona’da yaşıyor. Sanırım orası da benim için öyle bir yer olacak. Hindistan’a 16 kez gittim. Orası da öyledir. Tanıdığım insanlara Hindistan gezileri için rota çizerim. Varanasi’ye 6-7 kere gitmişimdir. Viyana’yı severim. Küçük bir yerdir, sürekli güzel sergiler olur. Ulaşımı kolaydır. Yeni Zelanda’ya bir daha gitmek isterim. Vietnama da yeniden gidip Saygon’da daha fazla kalmak isterim. Bir şekilde tadı damağınızda kalıyor.. O halde yavaş yavaş Uzakdoğu seyahatinize gelelim. Etkileyici kareler yakaladığınız bir seyahat olmuş. Bu fotoğrafların nasıl çekiyorsunuz?. Hepsini kendim çekiyorum. Üstelik cep telefonuyla. Artık sırtımda büyük makineler taşımıyorum. Ağır makineleri sırtımdan taşımaktan boyun fıtığı oldum. Evde bir fotoğraf makinesi mezarlığı var diyebilirim. Artık cep telefonlarımı değiştirmemin tek nedeni daha iyi fotoğraf özelliğine sahip olması. Yollarda giderken objektif değiştiremezsin, hayat önünden akıp geçiyor. En iyi bunlarla yakalıyorsun. Elbette tele ve geniş açı özellikleri cep telefonlarında yok. Seyahatlerimde sabahın erken saatlerini tek başima fotoğraf çekmeye ayırırım.. "Laos'a sık sık gitmek isterdim". Vietnam, Kamboçya ve Laos, aslında Türkiye’de az bilinen coğrafyalar. Siz bu seyahate nasıl karar verdiniz? İzlenimleriniz ne oldu?. Bu benim hep istediğim bir yerdi. Bizde hep şöyle bir fikir var. Talep olsun arzı yaratalım. Bu yanlış. İnsanlar o yerleri bilmek zorunda değil. Sen yaratacaksın ki bilsinler. Mesela Dubai’ye Emirates olarak talebi biz yarattık. Bilinmeyen  yere talep olmaz. Tura dönecek olursak 20 kişilik bir ekiple gittik. Yola çıkmadan tabii ki bölge hakkında çok okudum. Buralarda sokaktaki hayat beni daha çok cezbetti. Buradan Paris kadar yakın olsa Laos’a sık sık gitmek isterdim.. Sizi en çok neyi cezbetti?. Çok medeni. Butikler, restoranlar, fırınlar, barlar beni çok etkiledi. Hafta sonu geçirmeye gidilecek yer. Yakın olsa gidilecek bir yer. Çok keyifli. İnsanları çok şeker. Ucuz yerler aynı zamanda buralar.. . Peki yemek konusunda sıkıntı yaşıyor musunuz?. Hiç yaşamıyorum. Öyle kırmızı çizgilerim yok. Ne yediğine dikkat etmek gerekiyor tabii. Patlıcana alerjim olduğu için yemem. Onun dışında hemen hemen her şeyi yerim. Hindistan’a ilk gittiğimizde konserve götüren bile vardı. Bir tanesi bile yenmedi. Hepimiz Hint yemeklerinin güzelliğine hayran kaldık.. Son soru olarak şunu sormak isterim, bugüne kadar gidemeyip görmeyi çok istediğiniz ve gelecekte mutlaka ziyaret edeceğim dediğiniz bir yer var mı? . Elbette var. Daha uzun zaman isteyen Güney Amerika var. Kolombiya, Şili ve Patagonya bölgesini görmek istiyorum. Onu emekli olunca yapabilirim sanırım. İstanbul Film Festivali’inde bir film izlemiştim. Film en güneydeki Ushuaia’dan başlıyordu. Onu gördükten sonra orayı çok merak etmeye başladım. En büyük isteklerimden biri o. Gidince ne kadar etkilenirim bilmiyorum. Çünkü ben gördüğüm filmden ötürü etkilendim. Bütün Patagonya’yı, Terra del Fuego’yu görmek istiyorum. Neyse ki bir arkadaşım birlikte yapalım dedi. Çünkü tek başına yapmaktan daha hoş. Bir de Lapland gezisi istiyorum ama çok soğuk olur diye korkuyorum. Alaska’da bir gemi gezisi de arzu ediyorum.. ihsan.dindar@milliyet.com.tr. http://instagram.com/ihsandinovski

Dünya yeni bir kanlı ay tutulmasına sahne olmaya hazırlanıyor. Bu akşam (27 Temmuz 2018) gerçekleşecek olan kanlı ay tutulması son yıllarda gerçekleşen tutulmaların en uzun süreni olacak. Hatırlanacağı üzere 31 Ocak 2018'de de dünya bir kanlı ay tutulmasına sahne olmuştu. Bu tutulma 1 saat 16 dakika sürmüştü. Peki bu akşam gerçekşecek olan kanlı ay tutulması en iyi nerelerde izlenebilecek?. . Son yılların en uzunu. Yaklaşık altı ay aradan sonra dünya yeni bir kanlı ay tutulmasına şahitlik edecek. Üstelik bu seferki kanlı ay tutulması tam olarak 1 saat 43 dakika sürecek.Hal böyle olunca pek çok meraklı en iyi fotoğrafı çekebilmek ya da bu muhteşem doğa olayına tanıklık edebilmek için en doğru bölgeye ulaşma amacında.. Bu akşam gerçekleşecek olan son yılların en uzun kanlı ay tutulmasının en iyi gözlemlenebileceği yerleri uzmanlar açıkladı. Buna göre Doğu Avrupa yani diğer bir deyişle Balkanlar, Türkiye ve özellikle de Orta Doğu, 1 saat 43 dakikalık bu görsel şölenin en iyi gözlemlenebileceği yerler olacak. Havanın açık olması sayesinde İstanbul da son yılların bu en uzun süreli kanlı ay tutulmasına tanıklık edebilecek.. . Hazırlayan: İhsan Dindar. ihsan.dindar@milliyet.com.tr. http://instagram.com/ihsandinovski

Milliyet Tatil. Bir otel organizasyonunun kuşkusuz en önemli bölümlerinden biri de Yiyecek-İçecek Departmanı. Sizden bu departmanın işleyişi hakkında bilgiler alabilir miyiz?. Misafir için tek şansınız var. İlk başta müşteriyi memnun etmeniz çok önemli. Edemediğiniz takdirde, midenin doyma kapasitesine ulaşmasından sonra yaptığınız hataları düzeltemiyorsunuz. Bu yüzden ben normal mesai saatlerimin dışına çıkıyorum. Büfe yerli yerinde mi? Bütün her şey hazır mı? Personel yerinde mi? Kahve zamanında hazırlanmış mı? Tüm bunlara bakıyorum.. Peki Yiyecek-İçecek Departmanı olarak kaç kişilik bir organizasyondan söz ediyoruz?. Bizim departmanımız toplamda 95 kişidir. Tabii bu sayıya mutfak bölümü dahil değil. Bu sadece bizim sorumlusu olduğumuz işin servis ayağı. Böyle bir takımı yönetmek elbette kolay değil. Yılların verdiği tecrübeyle bu işin üstesinden geliyoruz. Misafirimizin yüzünden acaba memnuniyetsiz mi anlayabiliyoruz. Bunu elimizden geldiğince ilk etapta yakalamaya çalışıyoruz.. Buna ek olarak Yiyecek-İçecek Departmanı’nda günlük rutininiz nasıl gerçekleşiyor öğrenebilir miyiz?. Büfemiz sabah 6.30 açılıyor ve 10.30’a kadar kahvaltı büfemiz devam ediyor. Kahvaltı büfemiz kapandıktan sonra gelen misafirlerimiz oluyor. Burada kimseyi geri çevirmemeye dikkat ediyoruz. Misafirimiz ikinci çayını kendi kalkıp almasın diye sürekli olarak arkadaşlarımız masalara kahvaltı süresince hizmet sunuyor. Bir de Hilton Bomonti’ye özgü olarak, bize gelen misafirlerimize başka yerlerde rastlayamayacakları ufak jestlerde bulunuyoruz. A la Carte servisimize gelecek olursak; Otellerde göremeyeceğiniz bir konsept ile “Yedi Bölge Anadolu Lezzetleri”ni sunuyoruz. Her zaman farklı bir şeyler deneyelim istiyoruz. Misafirimizi yıl boyunca aynı menüyle sıkmak istemiyoruz. Kurum standartları gereği menülerin altı ayda bir değiştirilmesi gerekiyor. Ama biz bu bazen daha erken de yapıyoruz. . Söz memnuniyete gelmişken, siz bunu nasıl ölçüyorsunuz?. Çeşitli anketler yapıyoruz. Kahvaltı sırasında ya da konaklama sonucu misafirlerimize giden anketlerle ölçüyoruz. Mutlu olmayan misafirlerimizin neden mutlu olmadığını bulmamız bizim için çok önemlidir. Devamında da bu konuda kendimizi geliştiriyoruz.. Bir ay önce Ramazan’ı geride bıraktık. Ramazan, aynı zamanda kalabalık davetlerin verildiği bir dönem. İftara nasıl hazırlanıyorsunuz?. Ramazan’da defalarca 1600 kişilik yemekler verdik. Ülkemizin ve dinimizin en hassas davranılması gereken dönemi Ramazan. İftar saatinde on dakika içerisinde çorba servisinin yapılması gerekiyor. Yüzlerce çorbayı bu sürede soğumadan vermek zorundasınız. Şeflerimizle toplantı yapıp bunu nasıl geliştirebileceğimizi tartıştık ve bu süreyi altı dakikaya indirdik. Çorba dağıtımı için istasyonlar kurduk. Aynı anda otur farklı noktadan çorba dağıtımı yapıldı. Ana yemek konusunda da aynı stratejiyi devam ettirdik. Normalde daha fazla sayıdaki personelimizle misafirimize en hızlı şekilde servis yaptık. Bu konuda da misafirlerimizden çok iyi yorumlar aldık.. Sunumlarınızda misafirlerin geldiği ülkeye göre bir takım dokunuşlar yapıyor musunuz?. Mesela yurt dışında futbol takımları gelir. Biz, onlara armalarının bulunduğu macaronlar ikram ediyoruz.  Kendi yörelerine uygun yemekler hazırlıyoruz. Tabii onların da diyetlerinin dışına çıkmadan. Örneğin Uzak Doğulu misafirlerimiz için kabulleri ona göre düzenliyoruz. Orta Asya için farklı, Orta Doğu için yine farklı coffee break hazırlıyoruz.. Bunların içinde sizi zorlayan coğrafyalar oluyor mu?. Hindistan biraz zorluyor. Çünkü farklı diyet programları oluyor. Dinsel diyetleri var. Bazısı kesinlikle toprak altında yetişen ürünleri yemiyor. Böyle durumlarda patates, soğan koyamıyoruz. Bu tür durumlarla karşılaşıyoruz. Ona göre önlemler alıyoruz. Vegan misafirlerimiz için özel yemekler çıkarıyoruz. Misafirimiz bize yeterli zaman veriyorsa bu tip özel isteklerini de hazırlayabiliyoruz. Tabii bunun için büyük bir ekipman ve en önemlisi ekip gerekiyor. Burada önemli olan ekibin uzun süredir birlikte olması ve bir harmoniyle çalışması.. . ihsan.dindar@milliyet.com.tr

Floransa, İtalya'nın en çok bilinen ve ziyaret edilen kentlerinden biri. Ortaçağ ve Rönesans dönemlerinde etkili bir şehir devleti olan Floransa, çok sayıda sanatçı ve bilim insanının da yetiştiği bir kent. Günümüzde turist akınına uğrayan Floransa'yı her yıl milyonlarca kişi ziyaret etmekte. Bu haber Floransa'ya gitmeyi düşünenleri ilgilendiriyor. İşte Floransa hakkında bilmeniz gerekenler.... . Floransa nerede? Floransa'ya nasıl gidilir?Floransa, İtalya'nın kuzeyindeki bağlarıyla ünlü Toskana bölgesinde yer alır. Arno nehrinin içinden geçtiği Floransa, 102 kilometrekarelik bir alan üzerine kurulmuştur. Etrafı yemyeşil tepelerle kaplı olan Floransa, İtalyancada Firenze olarak isimlendirilir. . Roma, Milano, Venedik, Pisa, Bologna, Cenova, Napoli ve Torino'ya doğrudan seferlerin gerçekleştirildiği İstanbul'dan Floransa'ya direkt uçuş bulunmuyor. Floransa'ya olan yakınlığı nedeniyle genellike Bolonga uçuşları Türk vatandaşlarının tercih ettiği ulaşım alternatiflerinden biri. Türkiye'den Floransa'ya ulaşmak için bir diğer önemli alternatif Roma. İtalya turları kapsamında rotanın genellikle Roma-Floransa-Venedik şeklinde yol alır. Ara durak olan Floransa'ya Roma ve Venedik'ten hızlı trenle yaklaşık iki saat içinde gelmek mümkün. . . Floransa'ya gidecek olanlara tavsiyeler...Floransa, Kuzey İtalya kentlerindendir. Roma'yı merkez nokta olarak kabul ettiğimizde İtalya'nın kuzeyi ve güneyi arasında bir takım kültürel farklar dikkat çeker. Özellikle yaşam tarzında fark edilen bu farklılıklar göze çarpar. Örneğin İtalya'nın güneyinde yer alan Napoli'deki insanlar Floransalılara göre daha sıcakkanlı ve bize benzer özelliklere sahiptir. Floransa'yı ziyaret etmek isteyen Türk vatandaşlarının geçerli bir Schengen vizesine sahip olmaları gerekiyor. Floransa'da Avrupa Birliği resmi para birimi Avro kullanılmaktadır. Kenti ziyaret etmeye gelenlerin bir açıkhava müzesinde bulunduklarını unutmamaları gerekiyor. Hemem hemen her şeyin yüzlerce yıl öncesinden bu yana başarılı bir şekilde korunduğu kentte bu özen turistlerden de beklenmektedir. Görülecek çok yerin olması nedeniyle Floransa'da ayaklarınızda mutlaka rahat ayakkabıların olmasına dikkat edin.. . Floransa hakkında bilmeniz gerekenler...Floransa, İtalya'nın en önemli tarihi şehirlerinden biridir. Roma İmparatorluğu'nun çöküşünden sonra önemi artan kent, İtalya yarımadasının en güçlü şehir devletlerinden biri haline gelmeye başlar. Medici ailesinin yönetimine Ortaçağ boyunca ticarette büyük gelişme kaydeden kent, bu refah ortamı sayesinde sanat ve düşünce alanında da dünyanın geri kalanından ayrılmaya başlar. Floransa 15. yüzyılda Leonardo da Vinci, Michelangelo, Macchiaveli, Donatelo, Brunelleschi gibi önemli sanatçı, bilim insanı ve düşünürlerin yaşadığı bir kentti. Bu zenginlik, kentin dünyanın gidişatına yön veren Rönesans'a da ev sahipliği yapmasına yol açar. Medici ailesi başta olmak üzere kentin ileri gelenlerinin desteklediği sanatçılar ve bilim insanları hem Floransa'nın hem de Avrupa'nın ardından da dünyanın kaderine etki etti.. . Zaman içinde zenginliğin farklı coğrafyalara kaymasıyla şaşalı günleri geride kalan Floransa, İtalya'nın tek bir krallık çatısı altında birleşmesinin ardından kısa süre başkentlik yapmıştı. İkinci Dünya Savaşı'nı büyük hasarlar görmeden atlatmayı başaran şehir bu sürecin ardından kendisini toparlayıp turizm açısından hem ülkenin hem de dünyanın önemli rotalarından biri haline geldi. Floransa bugün dünya genelinde yapılan anketlerde insanların en çok görmek istedikleri kentler arasında yerini almış durumdadır.. . Leonardo da Vinci, Michelangelo, Machiavelli ve diğer önemli isimler...Floransa'nın bir kültür sanat ve bilim başkenti olduğunu bir kez daha belirtelim. Arno nehrinin ikiye ayırdığı bu tarihi kentteki birçok yapı Ortaçağ ve hemen ardından gelen Rönesans döneminden kalmadır. Kent aynı zamanda dünya tarihine damga vurmuş isimlerin de doğup büyüdüğü ve yaşadığı bir şehirdir. Bunlar arasında Leonardo Da Vinci, Bruneleschi, Michelangelo ve Machiavelli bu isimlerden sadece birkaçıdır.. . Floransa'da mutlaka görülmesi gereken yerler...Floransa'yı hakkını vererek gezmek için birkaç güne ihtiyacınız olacak. Bu konuda gitmeden önce mümkün olduğunca fazla kaynağı taramanız sizi bu muhteşem kent hakkında daha bilgili kılacaktır. Medici Sarayı, Uffizi Galerisi, Duomo Katedrali, Vecchio köprüsü Floransa'da görülmesi gereken yerler sıralamasında en üstte yer alıyor. Bunun yanı sıra Ortaçağ'dan kalma sokaklarda kaybolmak mutlaka yapmanız gereken şeylerden biri.. İhsan Dindar / Milliyet Tatil

Dünya Kupası, en çok izlenen spor organizasyonlarından biri. Dört yılda bir düzenlenen bu futbol şöleni bu sene 14 Haziran - 15 Temmuz tarihleri arasında Rusya'da gerçekleştiriliecek. Turnuvaya ev sahipliği yapacak olan 11 kentte statlar tamamlanmış durumda. Taraftarları ağırlayacak olan konaklama tesisleri de turnuvaya hazır. Peki Rusya 2018 Dünya kupası hangi kentlerde düzenlenecek? İşte turnuvaya ev sahipliği yapacak olan kentler hakkında bilinmesi gerekenler.... . MoskovaRusya Federasyonu'nun başkenti Moskova, turnuvada iki stada ev sahipliği yapan tek kent. Rusya 2018 Dünya Kupası'nın açılış maçı Moskova'daki Lujniki Stadyumu'nda gerçekleştirilecek. Dünyanın en çok turist çeken ve yüksek fiyatlarıyla da dikkat çeken Moskova, Avrupa'nın en büyük kentlerinden biri. Yaygın metro ağıyla da ünlü olan kent, Dünya Kupası boyunca binlerce yabancı taraftara ev sahipliği yapacak.. . St. PetersburgRus Çarlığı'nın başkenti olan St. Petersburg, Sovyetler Birliği döneminde önemini bir nebze kaybetmiş olsa da ülkenin en çok görülmesi gereken kentlerinden biridir. İstanbul'dan doğrudan uçak seferlerin düzenlendiği St. Petersburg, aynı zamanda Rusya'nın en Avrupai kenti olarak da bilinmekte. Kentte bulunan başta Hermitaj gibi müzeler, dünyanın önde gelen sanat eserlerine ev sahipliği yapmakta. St. Petersburg, hem grup aşamasında hem de finallerde Dünya Kupası'na ev sahipliği yapacak kentlerden biri.. . KaliningradRusya'nın anakarası dışında etrafı Litvanya ve Polonya ile çevrili olan kenti Kaliningrad, turnuvaya ev sahipliği yapacak şehirlerden bir diğeri. Uzun yıllar Prusya toprağı olan Kaliningrad'ta Alman mimari etkisine de rastlamak mümkün. Baltık Denizi'ndeki bu yeşil kent yaklaşık 500 bin nüfusa sahiptir. . . KazanTataristan Özerk Cumhuriyeti'nin başkenti olan Kazan, turnuvaya ev sahipliği yapacak olan kentlerden bir diğeri. Dünya Kupası maçlarının düzenleneceği en doğudaki kentlerden biri olan Kazan, Tatar ağırlıklı bir nüfusa sahip. İstanbul'dan doğrudan uçuşların bulunduğu kent bin yıllık bir tarihe sahip.. . Nijni NovgorodRusya'nın beşinci büyük kenti olan Nijni Novgorod, Rusya'nın orta kesimlerinde yer alıyor. İdil nehrinin ortasından geçtiği kent, Dünya Kupası'ndaki maçlara ev sahipliği yapacak. Sovyetler Birliği döneminde ismi Gorki olan kent, başkent Moskova'ya beş saatlik bir uzaklıktadır. . . SamaraVolga ve Samara nehirlerinin birleştiği kentte yoğun bir Tatar nüfusu vardır. Dünya Kupası'nda farklı coğrafyalardan taraftarları ağırlayacak kentlerden bir diğeri olan Samara, ülkenin Avrupa bölümünde yer alır. 16. yüzyılda kurulan kent, Rusya'nın en büyük altıncı şehri konumundadır. Samara aynı zamanda ülkenin havacılık merkezlerinden de biridir.. . VolgogradAdını yanından akan Volga nehrinden alan Volgograd, İkinci Dünya Savaşı sonrası dönemde Sovyetler Birliği yıkılana kadar Stalingrad olarak anılmıştır. Dünya Kupası maçlarına ev sahipliği yapacak olan Volgograd, Rusya'nın en büyük ve gelişmiş kentlerindendir.. . SaranskMordovya Özerk Cumhuriyeti'nin başkenti olan Saransk, İnsar nehri kıyısında yer alır. Moskova'nın 656 kilometre güneydoğusunda yer alan Saransk, 308 bin kişilik bir nüfusa sahiptir. Diğer Rus kentleri gibi geniş caddeleri ve apartmanları kentte göze çarpan ilk detaylardır. Saransk, turnuva boyunca maçlara ev sahipliği yapan 11 kentten bir olacak.. . RostovKaradeniz'n kuzeyinde bulunan Azak Denizi'ne akan Don nehri üzerinde yer alan Rostov, Rusya'nın en gelişmiş şehirlerinden biridir. Turnuvaya ev sahipliği yapacak olan kentlerden biri konumundaki Rostov, bir milyonu aşkın nüfusuyla da aynı zamanda ülkenin en büyük kentlerinden biridir.. . SoçiRusya 2018 Dünya Kupası'nın düzenleneceği en güneydeki kent olan Soçi, Karadeniz kıyısında yer alır. Kış Olimpiyatları'na da ev sahipliği yapmış olan kentin, organizasyonlar konusunda tecrübesi var. Liman kenti olan Soçi'ye İstanbul'dan doğrudan uçuşlar mevcut.. . YelaterinburgRusya 2018'e ev sahipliği yapan kentlerden biri diğeri olan Yekaterinburg, gelişmiş bir sanayi ve ticari hayata sahiptir. Ural dağları yakınında ülkenin orta batı kesiminde yer alan bu sanayi kenti aynı zamanda kültürel olarak da oldukça zengn bir şehirdir. . Dünya Kupası ne zaman başlıyor?. Hazırlayan: İhsan Dindar. ihsan.dindar@milliyet.com.tr

Altın Palmiye Magazin tarafından, bu yıl 5.si 7 Mayıs 2018 Pazartesi Swissotel The Bosphorus‘da düzenlenecek olan ‘’Zer Altın Palmiye Ödülleri’’ halk oylaması heyecanıyla  başlıyor. ‘’5 YILDA 5 YILDIZ‘’Türkiye Altın Palmiye Ödülleri Yönetim Kurulu Başkanı, Nedim Delibaş yaptığı açıklamada üst üste üç kez Mersin’de başarılı bir şekilde gerçekleştirildikten sonra ilk kez geçen yıl İstanbul’a taşınan Altın Palmiye Ödülleri’nin 5’cisini, bu yıl uluslararası olarak ‘’Turkey Golden Palm Awards‘’ olarak, Ceylan İnşaatın markası ‘’Zer‘’ sponsorluğunda 7 Mayıs 2018’de Swiss Otel The Bosphorus İstanbul’da yapacaklarını belirtti.‘’5 Yılda 5 Yıldız’’ sloganıyla kültür, sanat, müzik, medya, ekonomi gibi yaşamın içerisindeki her alanı ödüllendireceklerini belirten, bu büyük  etkinlikle ilgili hazırlıkların son aşamaya geldiğini ifade eden Delibaş, alacakların halk oylaması ile belirleneceğini söyledi. Delibaş; ‘’Oylama organizasyonumuzun resmi web sitesi olan Altinpalmiye.com üzerinden, her ip’den bir defa girilmek koşulu ile 15 Mart- 15 Nisan tarihleri arasında oylama yapılabilecek’’ dedi.İŞTE ZER 5. TÜRKİYE ALTIN PALMİYE ÖDÜLLERİ ADAYLARIMÜZİKYılın Erkek Pop Sanatçısı. •Berkay•Mustafa Ceceli•Soner Sarıkabadayı•Murat Boz•Murat DalkılıçYılın Kadın Pop Sanatçısı. •Hadise•Sıla•Demet Akalın•Hande Yener •İrem DericiYılın Fantezi -Arabesk- Erkek Sanatçısı. •Hakan Altun•Serkan Kaya•Yaşar İpek•Bülent Serttaş•AlişanYılın Fantezi -Arabesk- Kadın Sanatçısı. •Ebru Yaşar•Ebru Gündeş•Zara•Sibel Can•KibariyeYılın Şarkısı. •Edis - Çok Çok•Aleyna Tilki - Sen Olsan Bari•Tarkan - Yolla •Manuş Baba - Eteği Belinde•Sıla - Muhbir Yılın Düeti. •Bengü ft. Hakan Altun - Sanki•Murat Dalkılıç ft. Oğuzhan Koç - Aşinayız•Serdar Ortaç ft. Yıldız Tilbe - Havalı Yârim•Feride Hilal Akın ft.Enbe Orkestrası – Bilir Mi•Serkan Kaya ft. İntizar – Asla BitmiyorYılın Rock Sanatçısı. •Haluk Levent•Kıraç•Emre Aydın•Şebnem Ferah•Hayko Cepkin. SİNEMAYılın Sinema Filmi. •Arif V 216 •Aile Arasında •Ayla •Yol Arkadaşım •Hadi be Oğlum Yılın Erkek Sinema Oyuncusu•Barış Arduç – Mutluluk Zamanı•Engin Günaydın - Aile Arasında•İsmail Hacıoğlu - Ayla•Oğuzhan Koç / İbrahim Büyükak - Yol Arkadaşım•Kıvanç Tatlıtuğ - Hadi be Oğlum Yılın Kadın Sinema Oyuncusu•Gupse Özay - Deliha 2•Demet Evgar - Aile Arasında•Özge Özpirinçci – Acı Tatlı Ekşi•Elçin Sangu – Mutluluk Zamanı•Ezgi Mola – Maidenin Altın GünüYılın Sinema Yönetmeni•Kıvanç Baruönü - Arif V 216•Gupse Özay - Deliha 2•Ozan Açıktan  - Aile Arasında •Ali Atay – Ölümlü Dünya•Özcan Deniz - Öteki TarafDİZİYılın Aksiyon Dizisi . •Eşkiya Dünyaya Hükümdar Olmaz - ATV•Çukur•Diriliş Ertuğrul•Arka Sokaklar•SözYılın Komedi Dizisi. •Jet Sosyete •ŞevkatYerimdar•Çocuklar Duymasın•Yeni Gelin•Aslan AilemYılın Drama Dizisi•Sen Anlat Karadeniz•Siyah Beyaz Aşk•Aşk ve Mavi•İstanbullu Gelin •Fazilet Hanım ve KızlarıYılın Erkek Dizi Oyuncusu•Aras Bulut İynemli- Çukur•Tolga Sarıtaş - Söz•Engin Altan Düzyatan - Diriliş Ertuğrul•Oktay Kaynarca – Eşkiya Dünyaya Hükümdar Olmaz•Özcan Deniz–İstanbullu GelinYılın Kadın Dizi Oyuncusu•Birce Akalay - Siyah Beyaz Aşk•Burcu Kıratlı – Aşk ve Mavi•Dilan Deniz Çiçek - Çukur•Gökçe Bahadır - Ufak Tefek Cinayetler•İrem Helvacıoğlu  - Sen Anlat KaradenizYılın Dizi Yönetmeni•Serdar Akar – Payitaht Abdülhamit•Metin Günay – Diriliş Ertuğrul•Yavuz Alp Akaydın - Söz•Sinan Öztürk - Çukur•Hakan Arslan – Aşk ve MaviYılın Yapımcısı•Mehmet Yiğit Alp - NTC Yapım•Hayri Aslan - Limon Film Yapım•Kerem Çatay - Ay Yapım•Timur Savcı - TIMS&B •Osman Sınav - Sinegraf. TELEVİZYON VE BASIN ÖDÜLLERİYılın TV Kanalı. •Star Tv•Show TV•Kanal D•ATV•TV 8 Yılın HABER Kanalı. •A Haber•CNN Türk•NTV•TRT Haber•Haber TürkYılın Müzik Kanalı•Kral Pop•Power Türk•DreamTv•NumberOne•TRT MüzikYılın Kadın Haber Sunucusu. •Nazlı Çelik – Star TV•Işıl Açıkkar – TRT 1•Ece Üner – Show TV•Simge Fıstıklıoğlu – NTV•Şebnem Sunar Küçük - ATVYılın Erkek Haber Sunucusu. •Cem Öğretir - ATV•Ahmet Hakan – Kanal D•Fatih Portakal – FOX TV•Burak Törün –CNN Türk•Celal Pir – NTVYılın Televizyoncusu•Erdoğan Aktaş – CNN Türk•Abdülhaluk Çimen – A Haber•İsmail Küçükkaya – FoxTv•Veyis Ateş – Haber Türk•Acun Ilıcalı – TV8 Acun MedyaYılın Komedi Sanatçısı. •Tolga Çevik•Gülse Birsel•Murat Cemcir – Ahmet Kural•Şahan Gökbakar•Cem Yılmaz. Yılın Gazetesi. •Sabah•Posta•Habertürk•Hürriyet•MilliyetYılın Radyosu. •Power Türk•Süper FM•Joy Türk FM•Kral Pop•Metro FMYılın Radyocusu•Afrikalı Ali – Kral Pop•Adem Metan- Karadeniz FM•Cem Aslan – Best FM•Zeki Kayahan Çoşkun – Alem FM•Ceyhun Yılmaz – Best FMYılın Sosyal Medya Fenomeni•Enes Batur•Danla Bilic•Kafalar•Orkun Işıtmak•Eylül Öztürk

1200 adadan oluşuyor. Maldivler Cumhuriyeti Hint Okyanusu’nda Hindistan’ın 750 km güneybatısında yer alır. 1000 km den fala yayılan 1200 küsur adanın 200 tanesinde yaşam vardır.. Cuma günü tatil Maldivler nüfusunun çok büyük bir bölümüü Müslüman. Cuma günleri 11.00 da Cuma namazı için her yer kapanır ve 15.00’da açılır. İnsanlar ibadetlerini rahatça yapıp aceleye gelmezler.. Turizm ve balıkçılık temel geçim kaynağı Adalar belirli başlı yerlerde küme şeklinde birbirne yakındır.Bu birbirine yakın külere ‘’Atol’’ denir. Ülke’de toprak mahulü üretimi yoktur.Bu sebepten dolayı her şey ithal edilir.Temel geçim kaynakları turizm ve balıkçılıktır.. Türkiye'den ithal edilen ürünlere rastlamak mümkün Maldivler’in başkenti ortalama 100.000 nüfusu ile Male’dir. Male’de her ülkeden değişik ürünler bulabilirsiniz. Maldivler’de gerek yerel adalar gerek başkentte çok fazla Türk ürünleri ile karşılaşmak mümkündür. Hindistan,Sri Lanka,Malezya,Endonezya,Türkiye sık şekilde ürün ithal ettiği ülkeler.. Maldivler'e nasıl gidilir? Öncelikle tek yol nereden giderseniz gidin uçak ile yolculuk yapmak zorundasınız. Sri Lanka Maldivler Cumhuriyeti’ne çok yakın olmasına rağmen maalesef bot ile yolculuk yoktur. Türkiye’den Maldivlere ulaşmanın en kolay yolu Türk Hava Yolları ile direk uçuştur. İstanbul - Birleşik Arap Emirlikleri ya da Hindistan üzerinden aktarmalı uçuşlar yapılmaktadır.. Kuala Lumpur'dan da ulaşmak mümkün Eğer dünya turu yapıyorsanız, Hindistan’ın Chennai şehri ve Sri Lanka’nın Mihinlanka Hava Yolları ile 55 dakikalık uçuş ile gidebilirsiniz. Fiyatları 70 TL ile 170 TL arası değişmektedir. Maldivler’e gidebileceğiniz ya da Maldivler’den gidebileceğiniz diğer uygun uçuş ise Air Asia ile Malezya’nın başkenti Kuala Lumpur’dan direk uçuştur. Bu havayolu firmaları 20 kg valiz ve 8 kg kabin içine kadar ücretsizdirler.. Maldivler Vizesi  Maldivler Cumhuriyeti Türk vatandaşlarına 30 güne kadar vizeden muaf kılmaktadır ama kesinlikle dönüş biletinizin olması gerekmektedir. Havalimanı’na ulaşır ulaşmaz arrival (varış) formunu doldurup kontrolden geçtikten sonra dönüş biletinizi gösterip pasaportunuza damganızı aldıktan sonra girebilirsiniz. Kişisel geldiyseniz ek olarak kalacağınız yeri sorabilirler. Tanıdığınız var ise onun adresini yoksa daha önce internetten araştırıp yakınlarda ki herhangi bir otelin adresini vermeniz yeterlidir.. Yanınızda getirdiklerinize dikkat! Tayland,Hindistan Hinduizm,Budizm olduğu ülkelerden geldiyseniz çantanızda bunlarla ilgili herhangi bir buda heykeli v.b havalimanıan dönüşte almak üzere teslim etmek zorundasınız. Olta zıpkın v.b meteryallerinde yasak olduğunu aklınızdan çıkarmayınız.. Maldivler Havaalanı Maldivler havalimanı başkent Male’nin karşısında ki Hulhumale adasına bağlıdır. İbrahim El Nasır Uluslarası Havalimanı başkent Male’nin 2.5 km kuzey doğusunda yer alır. Havalimanında 1 tane terminal vardır ve araç kiralama hizmeti yoktur. Bir balayı adasına gezmeye gelen turistler genelde son gecelemelerini uçağını kaçırmamak adına Hulhumale ya da Male adasında yaparlar. Hulhumale adasın merkezine çiçekli kırmızı otobüsler ile 25 Rufia (6TL) ile gidebilirler. Taksi ise 100 (24TL)Rufia’dır. Başkent Male havalimanın önünden kalkan botlar ile 10 dakika mesafededir.. Maldivler'de iletişim ve internet erişimi Ülke’de sim kart konusunda 2 tane marka var. Eğer ihtiyacınız var ise bunlardan birini temin etmeniz gerekiyor. Dhiraagu ve Oridoo ülkedeki GSM operatörleridir. Sim kart için pasaport fotokopisi ve konaklayacağınız otelin ya da misafir evinin adını paylaşmanız yeterli. İnternet 1000 km kuzey,güney,doğu,batı ıssız ada olmak üzere her yerde gayet net ve güzel çekiyor. 2 gb internet ve 30 rufia konuşma paketi ortalama 250-300- (61-73 TL) Maldivler Rufia’sı arasında değişiyor.. Maldivler'de konaklama Konaklama konusunda Maldivler için yanlış olan bir şey hep çok pahalı ve yalnızca çok parası olanların gittiği bir yer olarak düşünülmesidir. Bunlara ek olarak sadece balayı için gidilmesi gerekiyor algısını da umarım milletimiz yakın zamanda yıkar. Bütçenize göre 30 dolardan 1500 dolar hatta daha fazlasına bile konaklama bulabileceğiniz bir ülkedir.Burada ki ayrım sizin tam olarak ne istediğinizdir. Otel ada yani sizi havalimanından alıp götürdükleri ve konaklamız boyunca otelin olduğu adada kalacağınız adadır.. Yerel oteller ya da misafir evleri.Öncelikle bunlar yaygın olarak başkent Male’de ya da ona yakın olan Hulhumale,Vilingili,Gulhi Falhu,Himmafushi,Hura,Kanifinolhu v.b gibi adalardır. Bu adalarda 30 ile 100 dolar arası orta düzey kahvaltı dahil oda bulabilirsiniz. Diğer bir konaklama alternatifi ise İnternette yaygın olarak kullanılan ‘’CouchSurfing’’ uygulamasıdır ama Maldivler’de bu da genellikle ticaret amaçlı kullanılır. Ben Maldivler’de ilk gecemi Hulhumale adasında tanışıp arkadaş olduğum marketçi amcanın yardımı üzerine onun balıkçı teknesinde geçirdim.. Maldivler'de yemek kültürü Evet Maldivler’de en fazla çıkan ürün ton balığı olduğu için tavuk ve acılı ton balığı ana yemeklerin başındadır. Ülkenin kendine has pek fazla yemeği yoktur. Yerel adalarda 25 ile 120 (6-30 TL)  Rufia arasında Bangladeş, Sri Lanka, Hint, Çin restoranı vardır. Genel olarak Asya kültüründe olduğu gibi ana yemek lapa pilav üzerine dökülen değişik yemekler ile servis edilir.. Maldiv halkı hakkında bilmeniz gerekenler Maldivler'de bikini ile denize girmek kesinlikle yasaktır. Ülke’de yüzme havuzu yerine dubalar ile denizin üzerinden çevrilmiş alanlar kullanılır ve çocuklar yüzme dersi eğitimlerini burada alırlar. En büyük hobileri piknik,motosikler ya da bisiklet ile gezmek, kahve içmek, ortak açık alanlarda kağıt ve satranç oynamak. Kuaför,bakım merkezi, market ya da bir tekneye sahip olmak inanılmaz derecede gelir kaynağı sağlar. Arz talebi karşılayamıyor. En büyük kaos su kesilmesidir. Tüm marketlerde anında bütün sular tükenir ve uzun kuyruklar oluşur. Yerel adalarda komşuluk aynı bizde ki gibidir. İnsanlar birbirlerini ziyaret edip bahçede uzun uzun sohbet ederler.http://www.instagram.com/evrenseladam. . . . . . . . . . . . . . . . . . . . . . . . . . . . . . . . . . . 

Mehmet Can Kömürcü - İhsan Dindar / Milliyet Tatil. Öncelikle sizi tanıyarak başlamak isteriz. Serhat Yalap kimdir? Neden turizmi tercih etti.. Küçükken ne olacağımı tam bilemiyordum. Seçecek durumda değildim. Arkadaşlarım genellikle bir seçim yapmıştı. Almanya’da okuyordum o dönemde. Ailevi nedenlerden ötürü çalışmak zorunda kalmıştım. 12 yaşında bir restoranda çalışmaya başladı. Zamanla o çalışma ortamım tüm sıkıntılarımı unuttuğum bir hobi alanına dönüştü. Beş yıl burada çalıştıktan sonra bu işin eğitimini almaya karar verdim. Turizm konusunda eğitim almak istedim. Türkiye’ye geldim ve Bilkent Üniversitesi’ni ilk üçte bitirdim. Stajımdan sonra Konya’da açılan Hilton’da bir yıl ardından da aynı otelin İstanbul şubesinde çalıştıktan sonra Kuveyt’te bir süre çalıştım. Buradaki çalışmamın ardından Marriot’ta ardından da Ritz-Carlton’da dört yıl boyunca çalıştım ve sonrasında da kendi acentamı kurdum. Sektörde dördüncü yılımızı bitirdik. Şu anda sektörün önde gelen acentalarından biriyiz.. Turizm sizin için ne anlam ifade ediyor?. Turizm benim için aslında birçok şey demek. En önemlisi benim sevdiğim bir şey. İş olarak görmüyorum. Bu benim hobim. İnsanlara hizmet vermeyi çok sevdiğimden bunu sadece turizm olarak kısıtlamadan geniş manada bunu onları mutlu ettiğim bir hobi olarak görüyorum.. Peki müşterileriniz skalanız genellikle hangi coğrafyadan?. Dünyanın her yerinden müşterilerimiz var. Ama yüzde verecek olursak müşterilerimizin %90’ı Ortadoğu ülkelerinden geliyor. %5 Avrupa pazarından geriye kalan %5’iyse Kuzey ve Güney Amerika pazarından. Müşterilerimizi sınıflandırdığımızda biz butik acenta olduğumuz için lüks segmentte hizmet vermeye çalışıyoruz ve belirli geceleme sayılarını hizmet kalitesi düşmemesi için belirli limitlerde tutuyoruz. Mesela 2016 yılında 12 bin geceleme ve 20 bin misafiri ağırladık. Bu misafirler lüks segment olduğu için kraliyet aileleri, Türkiye’de top koşturan yabancı futbolcular ve yurt dışından gelen ünlülerle yapmış olduğumuz çalışmalar var. Biz, daha çok onlara hizmet ediyoruz.. "Her yılı kârla kapattık". Yaşanan terör saldırıları nedeniyle turizm açısından zor bir dönem geçirdik. Şimdi 2018’in başındayız. Bu yıl için nasıl bir tablo çiziyorsunuz? . 2016’da yaşanan olumsuz olaylar nedeniyle kapanan pek çok acenta oldu. 2017’nin ikinci yarısında yukarı doğru bir ivme kazandık. Belki gelen turist sayısında çok büyük bir düşüş yaşanmadı ama turist kalitesinde ve bu turistlerin burada yaptıkları harcamalarda düşüşler yaşadık. Ama biz 2016 dahil her yılımızı kârla kapatan bir acenta olduk.. Tam bu noktada şunu sormak istiyorum. Sizin de dediğiniz gibi turist sayısı azalmasa da kalitesi düştü. Sizce Türkiye’ye daha kaliteli, üst segmentte turist çekmek için neler yapılmalı?. Biz misafirlerimizi dünyanın dört bir yanına götürüyoruz. Onların neleri sevdiğini, neler istediğini biliyoruz. Aynı zamanda götürdüğümüz yerlerin nelere sahip olduğunu ve bizim eksiklerimizi biliyoruz. Yılın neredeyse altı ayını misafirlerimizle birlikte yurt dışında geçiriyorum. Baktığınızda lüks segmentteki müşterilerin birincil önceliğinin güvenlik olduğunu görüyoruz. Güvenliğinin sağlanmasından sonraki aşamada da yetişmiş personelin olması lazım. Örneğin Avrupa’daki herhangi bir şehirle Türkiye’deki kentleri kıyasladığınızda birçok konuda daha öndeyiz. Doğa, otellerin fiziki şartları ve hizmet konusunda onlardan daha iyiyiz. Ama maalesef eğitimli personel eksikliği, kanunlardaki eksiklikler ve turistlerin tam olarak güvende hissedememeleri şu an için bizim en büyük handikapımız.. Baktığımızda Avrupa’nın da pek çok yerinde terör saldırıları yaşandı. Sanırım başta İstanbul olmak üzere potansiyeli yakalamada bir sorun var. Siz ne düşünüyorsunuz bu konuda?. Bunun birkaç sebebi var. Mesela Avrupa’nın herhangi bir oteline gittiğinizde x-ray makinesi yok. Güvenliğe değinmemin nedeni o. Batı’da bu saldırıların etkisinin kolay atlatılması yapılan lobiler ve tanıtımlar.. Uzun bir süre Türkiye’ye gelen turistler ağırlıklı olarak Rusya ve Avrupa ülkeleri özelde de Almanya’dan oldu. Şimdi Ortadoğu’dan da geliyor. Buna yeni ülkeleri nasıl ekleyebiliriz sizce? . Ben ona katılmıyorum. Mesela Antalya’da turistlerin çoğu yine Alman ve Rus’tur. 2017 rakamlarına baktığınızda büyük bir düşüş yok. 2018’de bunun üstüne yaklaşık %30’luk bir artış bekleniyor. Ben burada %50’ye varan bir artış olacağını düşünüyorum. Bodrum’a gittiğinizdeyse yerli turist ağırlıktadır. İstanbul’a geldiğinizdeyse Ortadoğulu turistlerin ağırlıkta olduğunu görürüsünüz. Bu çeşitlendirme var. Ama Avrupa’da iyi lobi ve tanıtımla her yerden turist çekiyorlar. Şu andaysa bizim en büyük düşüş yaşadığımız bölge Kuzey ve Güney Amerika.. . "İstanbul'un en cezbedici yanı Boğaziçi". Müşterileriniz arasında en büyük payın Ortadoğu’ya ait olduğunu söylediğiniz. Bu coğrafyadan gelen insanlar en çok nereleri görmeye geliyor? Niçin geliyor?. Biz ağırlıklı olarak lüks kesime hitap ettiğimiz için onlar açısından en önemli şey Türkiye’nin bütün kültürleri içinde barındırması. Burada bir camiye gidip namazını kılabiliyor, ezanı duyabiliyor veya gidip herhangi bir kulüpte eğlenebiliyor. Bu kültürel farklılıkları burada bir arada rahatlıkla yaşayabiliyor. Avrupa’ya gittiklerindeyse çok fazla göz, üzerlerinde oluyor. Burada öyle bir şey yok. Kendilerini burada daha iyi hissediyorlar. Ama bizim misafirlerimiz açısından İstanbul’un en cezbedici yanı Boğaziçi. Ortadoğulu turistler maalesef tarihle çok ilgilenmiyor. Boğaziçi ve yemeklerle daha ilgililer.. Alışveriş Ortadoğulu turistlerin İstanbul’a gelişlerinde ne denli bir öneme sahip?. Kendi yaptığımız araştırmalara göre 50 yaş üzeri müşterilerimiz daha çok alışveriş için geliyor. 50 yaş altı müşterilerse daha çok dinlenme, eğlenme ve ailesiyle zaman geçirmek için geliyor. Geriye kalanlarsa çeşitli turlar kapsamında gelmekte.. 2018 için turist sayısı tahmini yapabilir misiniz?. Geçen yıl biz 12 bin geceleme yaptık. Bu yıl onun üzerine kendimiz açısında %20’lik bir artış bekliyoruz.. Bu sayılar, Türkiye için öngörülen artışa benzer bir rakam mı?. Benim Türkiye için beklentim %25 ile %30 arası. 2017’de 32 milyon ağırladık. 2018’de 40 milyona ulaşılması bekleniyor. Şöyle de bir gerçek var. Acentalar ilk üç ay için hedeflerini şu andan itibaren tutturmuş durumda. Bu da Mart ayına gelindiğinde ben bu sene kendimiz açısından %80’e kadar artış bekliyoruz.. Bu durum yerli turistin geçtiğimiz döneme göre bu yıl daha zor tatil yapması anlamına mı geliyor? Örneğin Bodrum özeline bakacak olursak.... Burada şöyle bir sıkıntı var. Bodrum’da çok sayıda otel var. Çok azı yurt dışından geldiği için mecburen iç turizme uygun fiyatlar olacaktır. Bu sene Bodrum’a en az 4-5 tane beş yıldızlı otel geliyor. Halihazırda olanların üzerine bunları da eklediğinizde pek bir değişiklik olmaz.. Siz daha çok lüks segmente hitap ediyorsunuz. Bu segment ile standart müşterilerin istekleri arasındaki farklar nedir? Sizi zorlayan durumlar oluyor mu? Lükse hizmet vermek nasıl bir şey?. Çoğu acenta için vip olarak görülen hizmetler bizim açımızdan standart olarak görülmesi lazım. Biz hatta bunların üzerine çıkıyoruz. Bizim araçlarımızın tamamında deri koltuk, televizyon, oyun konsolu, uydu, yatak gibi özellikler mevcut. Bu segmentteki müşterilerin elbette değişik istekleri olabiliyor. Bir gece arayıp İbiza’da yetmiş metrelik yat isteyebiliyor. Gecenin bir yarısı Brüksel’e acil bir jet isteyebiliyorlar. Tüm bunlara sizin cevap verebiliyor olmanız lazım. Bizim de bu konuda dünyanın herhangi bir yerinee herhangi bir jeti ya da yatı ulaştırabilecek kapasitemiz var. . Peki son olarak, siz ilerisi için neler yapmayı düşünüyorsunuz? . Turizm sektörünün takip edileni olmak istiyoruz. Kendi aplikasyonumuzu geliştirdik. Bağlılık programını geliştirdik. Dünyanın herhangi bir yerindeki müşterilerimiz bizim programımız üzerinden rezervasyon yaptığında puan kazanıp, herhangi bir yerde bu puanlarını kullanabiliyorlar. Kısacası aldıkları her türlü hizmetten puan kazanıp bunu istedikleri yerde harcayabiliyorlar. Bunun dışında Royal Card dediğimiz özel bir programımız var. Gerçek altın kullanarak, özel seçilen kişilere verilen bir kart var. O kart üzerinden de dünyanın en önemli yerlerinde alışveriş yaptıklarında dahi indirim ve puan toplayabiliyorlar.

Milliyet Tatil. Fatih istersen söyleşimizi seni biraz tanıyarak başlayalım. Kimdir Fatih Koparan? Gezmen dışında da yaptığın bir şeyler var mı?Devamlı geziyorum aslında. Gezmek dışında bir şey yapmıyorum. Aslında Marmaris’te turizmle uğraşıyorum.  Kuyumcu dükkanım var. Kuyumcu dükkanım %98 dolayında yabancı turistlere satış yapıyor. Geneli Britanyalı, Kuzey İrlandalı, İrlandalı ya da Norveç ve Danimarkalı, çok az Rus, Alman ve Hollandalı oluyor. Genelde İskandinav ve Britanya bölgesine satış yapıyoruz. 6 ay boyunca dükkanım açık. 1 Mayıs’ta açılıyor, 1 Kasım’da kapanıyor. Bu süre zarfında günde 15 saat, Cumartesi Pazar tatili olmadan çalışıyorum. Şu an biraz daha rahatladığım için daha fazla gezebiliyorum.. Peki gelen turistler seni dünyayı gezmene yönlendiren bir etken oldu mu?Evet, oldu. Çünkü zaten 18 yaşında üniversiteden Marmaris’e çalışmaya gittim. Babadan gelen bir meslek değildi, Marmarisli de değildim. Bir şey bilmeden oraya gittim. Kuyumcu müşterileri genelde 40 yaş üzeri oluyor. Bir de şöyle bir adet var. Genç bir çocuk olduğun için hemen bir samimiyet kuruluyor, seviliyorsun orada.  Bir kez gelen turist bir daha gelir. Çünkü Avrupalı turistte şöyle bir düşünce var, macera turizmi yine yapıyorlar. Afrika’ya ve benzeri yerlere gidiyorlar. Ama Avrupa içinde de bir kasabayı kafa dinlemek için seçiyorlar. Marmaris’i de böyle seçen binlerce insan var. 20 yıldır oradayım, senede üç dört kez gelenler oluyor. Bir süre sonra onlarla arkadaş gibi oluyorsun zaten. O kadar çok sohbet ediyorsun ki bir öğretmen oluyorlar sana. Anne baba gibi oluyorlar bir yerden sonra. İkinci Dünya Savaşı’nı gören müşterilerim vardı. Onları öğrenebiliyordum. Dillerini de konuşmaya başlıyorsun bir süre sonra. Bu noktada bu insanların bu gençlerin dünyayı nasıl bu kadar çok gezebildiklerini merak edip sormaya başladım. Türkiye’de o kadar da çok kaynak yoktu o dönemde. Zaten sosyal medya da yoktu o zaman. . . “Bu işin basitliğini anlatan kimse yok”İlk seyahatine ne zaman çıktın hatırlıyor musun?İlk Norveç’e gittim üç ay. Orada çocuk baktım ve dil öğrendim. Çocuklardan öğrendiğim için de bayağı hızlı bir şekilde oldu. Bir yıl sonra da İngiltere’ye gittim. 15 gün orada kaldım. İskoçya’ya geçtim arabayla. Çok da cesaretim yoktu. O kadar gezen de yoktu zaten. Nadiren Türkiye’den birileri dünyayı geziyordu. Onlar da örneğin Vietnam’a gittiyse büyük maceraperest olarak görülüyordu bizim gözümüzde. Bu biraz da o dönem medyayı kullananların suçu. Bu işin basitliğini hiçbir zaman anlatmadılar. Şu anda da aslında biraz öyle. Şu anda da çok matah bir şey yapıyorlarmış gibi anlatıyor. Bu işin basitliğini anlatan kimse yok. Çünkü bu işin basitliğini anlatırsa büyü bozulacak diye korkuyorlar. Bu işten de maddi çıkar elde ediyorlar. Ben, bu işin ucuz ve sanıldığı kadar zor olmadığını twitter ve blogumda devamlı larak anlatmaya çalışıyorum. Çünkü bu, ufku açan bir şey. Gençlerin gezmesi gerekiyor. . “İlla Guatemala’ya gitmenize gerek yok”Sen, sanırım biraz da bunu savunuyorsun. Gezmek için zengin olmaya gerek yok mu diyorsun?Tabii, tabii. İlla zengin olmaya gerek yok. Benim gittiğim gibi illa Guatemala’ya gitmeye de gerek yok. 20 yaşında ben de gidemiyordum Guatemala’ya. 27 yaşımda da gidemiyordum. Çünkü yol parası pahalı. Arjantin’e, Şili’ye gitmenize gerek yok. Gürcistan buradan bir otobüs mesafesinde. Vize de istemiyor ve Gürcistan’a girdiğin an birçok şey ucuzluyor. Fiyatlar da ucuzluyor. Örneğin Gürcistan’da benim için en az Arjantin kadar ilginç bir ülke. Bulgaristan’a gidebilirsin, İran’a gidebilirsin. . O halde şunu sormak istiyorum senin “ilginçlik” tanımın ne? Seni ne cezbeden ne oluyor bir ülkede?Çok turistik ülkeleri sevmiyorum. Çünkü artık boğuluyorsun. Müzelerde önünde bekleyen bin kişi var. Devamlı bir şekilde öz çekim yapan turistler, önünü kesiyor. Dolayısıyla orada yaşayan insanların da garsonların da satıcıların da bir doğallığı kalmıyor. Tayland ile Filipinler örneği vereyim. Tayland sahillerindeki bir bambu barda bir sipariş verdiğinde garson resmen önüne atıyor. Ama Filipinler çok turistik olmadığı için garson yanına gelip seninle sohbet ediyor. Sen de zaten o an yüzündeki o gülüşün gerçek olduğunu anlıyorsun. Diğerinde gülmüyor bile adam. Çünkü sen artık o bara oturmuş bir milyonuncu turistsin.  Bu yüzden ben insanlarla sohbet edebileceğim, gerçek yemeklerini tadabileceğim yerler arıyorum. Çünkü Marmaris’teki Türk yemekleri bile yabancıların damak tadına göre yapılıyor. Bu Tayland’ta böyle. . . Çıktığın bunca seyahatte yolculuğun sırasında keşke buraya gelmeseydim demene neden olacak kadar bir tehlike veya pişmanlık yaşadın mı? Olmadı. Çünkü çok acayip bir şey bu. Çok kötü şeyler yaşadım ama o “keşke” durumu hiç yok. Kolombiya’da üç tane çok kötü olay yaşadım. Bir tanesinde fotoğraf makinemi almak için bıçakla saldırdılar. Bir keresinde silahlı bir çete beni takip etti, adamın biri sayesinde kurtuldum. Son olarak da hiç olmayacak bir yerde gıda zehirlenmesi geçirdim. Havalimanında geçirdim. Kolombiya’nın kuzeyindeki kabileleri görmeye gitmiştim. Cali şehrine uçak yolculuğu yapacaktım. Bir de ben, genellikle uçak biletlerimi ucuza mal olsun diye hep son dakika alan biriyim. Öncesinde iyi bir yemek yiyeyim diye Yunan restoranına oturdum. Yediğim makarnanın içindeki midye yüzünden zehirlendim. Sonrasında tam uçağa binecekken kendimden geçmişim. O esnada Cali’de sel oldu. Birçok insan hayatını kaybetti. Bense o esnada hostel odasında hiçbir şey yiyemez bir halde kıvranıyorum. Sokağa indiğimde yemek bulamıyordum.. Hazır konu yemekken sormak istiyorum. Yemek seçen biri misin? Yoksa ne bulsan yer misin? Yok, her şeyi yerim. Ama bazı ülkelerde yemekler gerçekten çok kötü. Ama takmıyorum.  Sonuçta yemek yemek için seyahat etmiyorum.. Ama mutfağı konusunda mutlaka isyan etme noktasına geldiğin bir ülke olmuştur?Oldu. Filipinler çok kötü. Çok yağlı. Ada ülkelerinde olmuyor. Küba berbattı. Portakalı satın aldığım adam, sıkmasını rica ettiğimde beni tersliyor, sıkmam diyor. Sıksa da maaşı 25 avro, sıkmasa da. Zaten ülkede üretim yok. Tropikal ülke olduğu için tropik meyve yiyeyim diyorsun ama pazara gittiğinde yok. . Bu kadar çok seyahat etmiş biri olarak henüz gitmediğin bir kıta kaldı mı?Avustralya kaldı. Ona da çok yaklaştım aslında. Endonezya’nın Avustralya’ya yakın adalarına kadar gitmiştim. Bir de Antartika’ya gitmedim. . . Antartika’ya gitmedin ama kuzeye çok gittin. Kuzey Işıklarını gördün. Bize biraz o deneyiminden bahseder misin?Norveç’e gittim. Müşterilerim vardı orada. Turla gitmedin zaten. Bugüne kadar hiçbir yere turla seyahat etmedim. Ancak bazen gittiğim yerde turlara dahil oluyorum. Örneğin Güney Afrika’da safariye gitmek için mecburen tura katılmak zorundasınız. Onun dışında bir yere turla gitmek genellikle daha pahalıya mal oluyor bana. Ben çok daha ucuza seyahat ediyorum. Onun yerine de o parayla güzel yemek yiyorum. . Laf konaklamaya gelmişken seyahatlerinde genelde nerelerde konaklamayı tercih ediyorsun?Hostel. Genelde hostelde kalıyorum. Ama otelde de kaldığım oluyor. Yılın altı ayı boyunca seyahat ediyorum. Son Orta Amerika seyahatimde hostelde kaldım mesela. Çok rahattı. Ama her ülkede de hostel bulunmuyor. Mesela Afrika’da yok. Güney Afrika Cumhuriyeti daha gelişmiş olduğu için bulmak mümkün ama Etiyopya’da, Kenya’da yada Tanzanya’da hostel kültürü yok denecek kadar az. Beş dolarla otuz dolar arasında değişiyor. Hong Kong, Singapur gibi ülkelerde 25-30 dolara kadar çıkabiliyor ama genelde 10-12 dolardır dünyada. Kaliteli hosteller üstelik bunlar. Reyting sistemi olduğu için en iyilerini seçip kalıyorum. . Bunun için cep telefonu üzerinden bir uygulama kullanıyor musun?Evet, iki ünlü uygulama var bu konuda. Plan yapmadan gezdiğim için bir gün öncesinden ya da otobüsten indiğim anda internetimi açıp bölgedeki hostellere bakıyorum.. . Gittiğin kentlerde müzeleri de gezer misin?  Yoksa kendini sadece sokaklara mı bırakırsın?Genelde fotoğraf çektiğim için kendimi sokaklara bırakıyorum. Ama çok ilginç müzeler varsa mutlaka giderim. İlginç derken nedir mesela? İnka altınları müzesi var Bogota’da. Es geçilmemesi gereken bir yer. Tıpkı İstanbul’daki Arkeoloji Müzesi, Ayasofya Topkapı ya da Paris’te ki Louvre gibi. Gezmek zorundasın bunları. Louvre’u sekiz saat dolaşmadım ama bir buçuk saat boyunca gezdim. Yoruldum. Hatta Louvre’da komik bir anım oldu. Gişedeki kadından haritaya aldım. “Ne kadar sürede hızlıca gezebilirim?” dedim. “3 ayda gezebilirsin” dedi kadın. . Gittiklerin arasında bir an önce tekrardan görmek istediğin yer ya da yerler var mı?Etiyopya’ya gitmeyi çok istiyorum bir daha. Bir kere Hindistan diyelim en başta. Çünkü Hindistan rengarenk ve fotoğraf için cennet bir ülke. Fotoğraf benim için bir tutku. Dolayısıyla o önemli bir kriter benim için. Gittiğim ülkenin bana fotoğraf vermesini seviyorum. Bir daha gitmemek istediğin bir ülke var mı diye sorarsan yok. Gittiğim her yeri seviyorum. Öyle bir kafada gidiyorum. Kötü bir şey yaşasam da pozitif bakıyorum. Dolayısıyla Hindistan’ı birinci sıraya koyuyorum. Eğer dinlenmek ve yüzmek istiyorsam Filipinler. Özellikle ülkenin güneyinde Macellan’ın ayak bastığı adalar. Bohol ve Cebu gerçekten çok güzel. Motorsiklet sürmeyi çok seviyorum. Pirinç tarlalarında ilerlerken birden karşına Macellan’ın inşa ettirdiği dev bir taş kilise çıkıyor karşına. Etiyopya’yı çok seviyorum. Çöllerin, volkanların olduğu çok güzel bir ülke Etiyopya. Kolombiya’ya bayılıyorum. Kolombiyalılar bizim Türklere çok benziyor. Ama daha çok bizim 80’lı 90’lıl yıllarımız gibi. O dönemleri anımsatıyor bana. Eğlenceli, mutlu insanlar. Bir de benim için bir diğer çok önemli kriter insanların pozitif olması. Mesela saydığım bu ülkelerin insanları çok pozitif. Seni gördüklerinde devamlı gülümsedikleri iyi günler dedikleri, asansöre bindiğinde selam verdikleri yerler. Kolombiya, Hindistan, Etiyopya ve Filipinler. Galiba benim seçerken en çok baktığım şey, fotoğraf konusunda çok şey vermesi bir de insanların mutlu olması.. . Şu anda kafanda yeni bir rota var mı?Bu ara o kadar çok gezdim ki biraz yavaşladım. Küçük bir Avrupa turu yaptım. Almanya, Fransa ve İspanya’ya gittim. İlk defa gördüm bu ülkeleri. Bütün dünyayı gezdikten sonra başkalarının ilk gittiği yerlere ben de sonunda gittim. Yeni bir rotam var. Beklediğim bir fotoğraf makinesi çıktı. Onu alınca Afrika’ya gideceğim. Neresi olduğunu bilmiyorum ama Afrika’ya gideceğim. Batı Afrika ya da Etiyopya olabilir tekrardan.  Ama belki öncesinde şu çok istediğim fotoğraf makinesini almak için Japonya’ya da gidebilirim. Oraya gitmişken de belki yine Filipinler’e giderim. 

İhsan Dindar / milliyet.com.tr. Öncelikle, benkactim.com projesi nasıl ortaya çıktı? benkactim.com projesinin kapsamı ve işleyişi hakkında bilgi verir misiniz?. Benkactim.com dünyanın farklı yerlerinde kurumsal hayatın ortak stresini yaşayan iki çocukluk arkadaşının ortak projesi. İsviçre ve İstanbul’da uzun yıllar kurumsal hayatta çalışan iki eski çocukluk arkadaşı haftasonu kaçamakları ile farklı ülkelerde eğlence amaçlı seyahat ettik.. Müzik, yemek, görülmesi gereken yerler derken şehrin en eğlenceli yerlerini de keşfetmeyi kendimize iş edindik. Baktık ki kurumsal hayattan çok olumlu tepkiler geliyor, beyaz yakalının kısa süreli kaçamaklara çok ihtiyacı var. 2010 yılında oldu size “benkactim.com”.. Benkactim çoğunlukla kısa haftasonu programları ile dünyanın ve Türkiye’nin görülmesi gereken yerlerine butik turlar dizayn ediyor. Gündüz yiyip, içip keyifli geziyoruz, gece de eğlencenin dibine vurmayı amaçlıyoruz. Bakış açısı böyle olunca katılımcılar profil olarak birbirlerine benziyor ve müthiş eğlenceli gruplar ortaya çıkıyor. Gezgin misafirler konusunda seçici davranıyoruz, kafanın bize uyması önemli.Bu yüzden agresif bir reklam anlayışımız yok, referans bizim için daha değerli. 10-20 kişilik gruplarla geziyoruz. 2 kişinin uyumsuzluğu tüm turu etkiler. Her yeri görelim, koştur koştur bir anlayışımız hiç olmadı. Orada bir çay burada bir müzik, illa 4-5 öğün yemek olmazsa olmazlarımız.. Birbirinden farklı kategorilerde tatil seçenekleri hazırlamışsınız.  En çok rağbet gören tur kategorileriniz nelerdir? Özel olarak da "Kız Kıza", "Romantik" ve "İşten" kategorilerinizden de biraz bahsedebilir misiniz?. Tam da dediğiniz gibi en çok kız kıza konseptimiz talep görüyor. 4-6 kişi için paket tur yapan bir sistem yok. Biz piyasada bu boşluğu özellikle Türkiye’nin doğusunda ve Avrupa’da karşıladık. Güvenli ve bilinçli seyahat etmeyi kolaylaştırdık. Kız Kıza çok cazip lokasyonlar ürettik, Beyrut, Fas, Mardin, Amsterdam, Yunan Adaları çok talep alanlardan bazıları. Bu ara ciddi taleplerden birisi kız kıza bekarlığa veda turları. Türkiye’nin farklı yerlerinden çok farklı yaş kategorilerinden gruplar bize ulaşıp bu şekilde organizayonlar talep ediyorlar.. İşten kaçtık zaten ana fikrimizdi, birçok firmada bu işi kendi arasında organize eden gönüllüler var. Ancak bu zahmetli ve riskli bir iş. Hobi alanları için kulüpler yarattık. Her firmada yeterli sayıda gezgine ulaşmak zor. 2 tane fotoğrafçı varken 8 tane dalış hobisi olan var.Farklı firmalarda çalışan insanları biraraya getirerek daha uygun maliyetli organizasyonlar yapmalarını sağlıyoruz. Birkaç firmadaki yemek hobisi olan kişilerle güney italya turu, kısa yemek atölyeleri vs.turu dizayn ederken,  fotoğrafla ilgilenen kişileri biraraya getirerek sektörel dostluklar yaratmanın yanısıra turlarımızda tanışıp evlenenler olduğunu bile söyleyebiliriz.. Romantik kaçtık aslında iki kişilik romantizmi temsil etmekten öte, 4-6 kişilik çift grupları destekliyor. Özellikle erkeklerin arkadaşları ile oldukları turlara daha çok rağbet ettiklerini ve eşleriyle müthiş romantik anlar geçirdiklerini söylemek gerekir. Bunun için farklı ülkelerden paketler ve teklifler aldık.Örneğin Viyana’da romatik otelinizden, faytonunuza, yemek rezervasyonunuzdan, konser biletinize kadar herşeyi organize ederken, otelinizden masaj hediyelerinizi ayarlamış oluyoruz. Fas’ta büyülü bir masalsı romantizim yaşamak, berberi çadırlarında ağırlanmak, akşam dostlarınızla müthiş bir fas gecesi yaşamak bu alternatiflerden sadece bazıları.. . Deniz-kum-güneş konsepti dışında kültürel ve tarihi keşifler içeren turlarınız dikkat çekiyor. İnsanlardan bu konuda ne yönde tepkiler alıyorsunuz?. Sektör burada bilinçlenmeye devam ediyor  ve bu yönde arz-talep oluşmaya başladı. Kültürel gezi konusunda başarısız gezginleriz. Okumadan, merak etmeden geziyoruz. Gittim demek için gitmek günümüzün popüler instagram gezginliği problemi. Oysa ki başta Anadolu olmak üzere bu coğrafya eşsiz, dünya da mutlaka görülmesi gereken başta insanlar, kültürel, tarihsel, sanatsal değerler var. Biz de bu konsepti yöreyi en iyi tanıyan, anlatan, müziği yemeği seven danışman ve rehberlerle tasarlıyoruz. Araştırmalarımız hep aynı yönde, kısa sürede bu şehirde yapılacak en eğlenceli, en keyifli programı kim dizayn eder diye şehri uzun süre gezip araştırıyoruz. Tepkilere gelince, bir kere benkactim ile kaçanlar bu gezgin kafaların müptelası oluyorlar. Birçok gezginimiz aynı tura defalarca geldi.Her seferinde sanki başka bir turdaymışcasına eğlendiler. Burada önemli olanın kurulan bağlar ve büyüyen benkactim ailesi olduğunu da düşünüyoruz. Mevcut yaşadığımız şehirlerde sürekli yemek yemeği sevdiğimiz yerler, dostlar varsa biz de gezgin olma yolculuğunda hayatınıza ömürlük yol arkadaşı olarak girmeyi hedefliyoruz.. Kars ve Kuzey Avrupa son dönemin en çok konuşulan yerleri. Bu turlarınız hakkında bilgi verebilir misiniz?. Lapland inanılmaz yükselişte, hayallerimizi süsleyen her noktaya yolculuk yapmak adeta içgüdümüz gibi. Kuzey ışıkları bu dünyanın büyülü olaylarından birisi, görme garantiniz olmasa bile karlar ülkesi bizim için çok etkileyici. Lakin biraz kurun yükselmesinden dolayı pahalı. Geyik, Husky, Kar Kızakları, Kar motorları, Buz Oteli, Buz kıran gemisi, buzda balık avlamak, Noel baba köyü derken masalsı bir program çıkıyor ortaya. Çocuklarınız ile yapabileceğiniz rüya gibi anılar bırakacak bir destinasyon.. Kars ise bizim Kuzey Doğu göz bebeğimiz. Çıldır Gölünden tutulmuş balıkları yemek, atların kullandığı kızaklar ile gölde yolculuk yapmak, birbire karışmış kültürlerin hayat yolculuğuna tanık olmak eşsiz bir deneyim. Ani antik şehri ise görülmeden ölünmemesi gerekenler arasında. Hele ki Kars’a yolculuğunuzun bir noktasında Doğu ekspresine binme şansınız var ise o anıları cebinize koymanın zamanıdır.. Vize ve benzeri engeller, tatilcilerin yurt dışı tatil rotalarını belirlemesinde ne denli etkili? Bunun gibi durumların turlarınıza etksi oluyor mu?. Vize maalesef keşke olmasa dedirten cinsten bir problem, görünmeyen bir turizm duvarı gibi. Ancak bu politik bir konu ve uzun süre daha gündemde olacak gibi. En azından 5-10 yıl daha pozisyonlarımızı buna göre almak zorundayız. Destinasyon belirlemekten tutun, yüksek kur bir aileyi rahatlıkla vize yüzünden seyahatten vazgeçirebilir. Özellikle münferit hareket etmek bu dönemde oldukça zordu. Evrak, kontrol, zaman, bilgi akışı, sürekli değişen düzenlemeler, bireysel takibi bir dönem çok zor hale getirdi. Bilinen firmalarda kültür turlarına direk etkisinin artık olduğunu düşünmüyorum. Profesyonel vize şirketleri ile çalışıyorsanız ve iyi planlama yapan ekibiniz var ise olabilecek bütün versiyonlara hazırsınız demektir.. . Son olarak yılın bu dönemi en çok nereye "kaçmak" isterdiniz?. Romantik kaçmak için tam Brugge zamanı, şömineler,içkiler, çikolatalar masal gibi evler ve cafeler, yürüyüş için parklar ve sokaklar inanılmaz, oteller deseniz birbirinden büyüleyici. Brüksel’den tren ile gitmek keyfini arttırır.. Dostlarla Kaçmak için Bansko, karayolu ulaşımı mümkün, fiyatlar uygun, etler lezzetli, kayak pistleri uzun, geceleri hareketli.. Erkek Erkeğe kaçmak için Gaziantep veya KIbrıs. Kız kıza Kaçmak için Beyrut veya Paris. Ailece Kaçmak için Güney Afrika. İşten Kaçmak için ise heryer olabilir.

The Walking Dead geçtiğimiz ay başlayan sekizinci sezonuyla sevenleriyle buluştu. Her pazar akşamı AMC ekranlarında yayınlanan The Walking Dead, 2010'dan bu yana geniş ve sadık bir hayran kitlesi tarafından takip edilmekte. Robert Kirkman'ın kaleme aldığı The Walkind Dead, Frank Darabont 'un başında olduğu bir ekiple ekranlara uyarlanmış durumda.. Geride buraktığımız sekiz sezon boyunca her biri ayrı bir film olacak nitelikte bölümlere imza atan The Walking Dead'te aslında bu sezon işler pek de istendiği gibi gitmiyor. Sekiz sezonun etkisinden midir yoksa konuda yaşanan tıkanmalardan mıdır bilinmez The Walking Dead'in izlenme oralarında ciddi bir düşüş yaşanmakta. . Yaşanan bu olay karşısında yapımcılar, epeydir beklenen ve arzu edilen bir işe imza atacaklarını açıkladı. The Walking Dead'in izlenme oranlarını da arttırmak için dizinin kardeş yapımı Fear the Walking Dead ile kesişmesi sağlanacak. İki dizi arasındaki konu kesişmesi veya diğer bir deyişle kesişme, The Walking Dead dizisindeki Morgan Jones karakteri üzerinden gerçekleşecek. . Morgan Jones'un, The Walking Dead'ten ayrılmayacağı bir yandan da Fear the Walking Dead'e katılıp iki dizinin kesişimini sağlaması bekleniyor. Ancak bu gelişmenin tam olarak ne zaman gerçekleşeceği belirsiz. Hatırlatmakta fayda var, Fear the Walking Dead dizisinin dördüncü sezonundan itibaren gerçekleşecek bu olay, The Walking Dead'in de sekizinci sezonunun ikinci yarısını denk gelecek. . http://www.milliyet.com.tr/ne-yapiyorsun-the-walking-dead--mola-5868/

Porto, adını Portekiz'e vermiş bir şehir. Ülkenin en büyük ikinci kenti olan Porto, UNESCO Dünya Mirası Listesi'nde de yer almakta. Portekiz'in en önemli turistik yerlerinden biri olan Porto, Boğaziçi'ni andıran Rio Douro nehri kıyısındaki yerleşimleri ve Dom Luis Köprüsüyle dikkat çekiyor. Avrupa'nın en batısındaki şehirlerden de biri olan Porto hakkında bilinmesi gerekenler yazıda..... Porto nerede? Porto kentine nasıl gidilir?Porto kenti, Rio Douro nehri ağızında, Portekiz'in Atlas Okyanusu kıyılarında yer alan bir kenttir. Ülkenin kuzey kesimlerinde yer alan Porto, turistik cazibesinin yanı sıra ekonomik olarak da önemli bir yere sahiptir. . Porto'dan İstanbul'a düzenli olarak aktarmasız uçuşlar gerçekleştirilmektedir. Dört buçuk saat süren bir uçak yolculuğuyla İstanbul'dan Porto'ya ulaşmak mümkün. Porto, İstanbul'a 3.935 kilometrelik bir uzaklığa sahip. Francisco de Sá Carneiro Havaalanı, Porto'nun dünyaya açılan kapısı. Porto'nun kuzeybatısında bulunan havaalanı, kent merkezine 11 kilometrelik bir uzaklığa sahip. Havaalanından Porto merkezine, metro ve shuttle otobüslerle ulaşmak mümkün.. . Porto hakkında bilinmesi gerekenler...Porto, Portekiz'e adını vermiş bir şehir. Portus Cale olarak anılan kent zamanla tüm ülkeye mal olmuş. tarih boyunca ticaretle zenginlik elde etmiş olan Porto, günümüzde de Portekiz'in en önemli kentlerinden biridir. Yaklaşık 2.5 milyonluk bir metropolitan nüfusa sahip olan Porto, UNESCO Dünya Mirası Listesi'nde de yer almakta.. Porto ile Türkiye arasında iki saatlik bir zaman farkı bulunmaktadır. Portekiz'in Avrupa Birliği üyesi olması nedeniyle, Porto kentine yapacağınız ziyaretlerde Schengen Vizesi talep edilmektedir. Kentte geçerli olan para birimi de Avrodur. Kentteki yaygın dil Portekizce olmakla birlikte İngilizce ve İspanyolca bilenlere de rastlamak mümkün.. . Porto tarihi hakkında bilinmesi gerekenler...Porto özellikle Haçlı seferleri ve daha sonrasında da coğrafi keşiflerde önemli bir yere sahipti. İlk yerleşimlerin milattan önce 3. yüzyıla dayandığı Porto, Romalılar döneminde gelişimini sürdü. Yüzyıllar boyunca Emevilerin yönetiminde kalan Porto sonrasında Portekiz Krallığı'nın önemli bir kenti haline geldi. Endülüs Emevileri'ne ait kentte bugüne ulaşan herhangi bir eser mevcut değildir. . . Rio Douro nehri kıyılarında büyüme gösteren kentte gotik ve barok mimari eserler dikkat çekmekte. Portekiz'in en büyük ikinci kenti olan Porto, günümüzde ülkenin en çok turist çeken şehirlerinden de biri konumundadır.. Porto kentinde altı hatlı bir metro sistemi de bulunmakta. Bunun yanı sıra kentte belediye otobüsleri ve taksiler de yolcu taşımacılığında etkin olarak kullanılıyor.. . Dom Luis KöprüsüPorto kentinin simgelerinden biri olan Dom Luis Köprüsü, Rio Douro nehri üzerinde kentin iki yakasını birleştirme işlevini üstleniyor. 45 metre yüksekliğe ve  385 metre uzunluğa sahip olan Dom Luis Köprüsü 31 Ekim 1886'da kullanıma açılmıştı. Theophile Seyrig ve Leopold Valentin'in mimarı olduğu Dom Luis Köprüsü kent ulaşımında da çok önemli bir yere sahip.. . Porto kentinde yapılması gerekenlerPorto tarihi bir kent. Dolayısıyla Porto sokaklarında gezerken tarihe doğru bir yolculuğa da çıkma fırsatı yakalıyorsunuz. Palacio da Bolsa, Clerigos Kilisesi, eski kent sokakları, Mercado Bolhao, Casa da Musica, Kadoorie Sinagogu gibi yapı ve bölgeler Porto'da mutlaka görülmesi gereken yerler arasında. . Porto kentinde birçok heykel de dikkat çekmekte. Modern sanatın önemli örneklerinden biri olan Janet Echelman'ın heykeli kentin simgelerinden biri haline gelmiş durumda. . . Öte yandan Porto şarabıyla da ün yapmış bir yer. Bu nedenle Porto'da bulunan üzüm bağları devlet tarafından özel olarak korunup denetlenmekte.. ihsan.dindar@milliyet.com.tr. http://instagram.com/ihsandinovski. 

Milliyet Sanat Kitap Günleri, 2-10 Aralık tarihleri arasında Social İstanbul İstiklal’de düzenlenecek. Beyoğlu, kış gelmeden ikinci bir bahar yaşayacak.... Beyoğlu’nun kendine has simgeleri oldu her zaman… İstiklal Caddesi boyunca ağır ağır ilerleyen kırmızı tramvayı… Dost sohbetlerini tatlandıran İnci’nin meşhur porifiterolü… Mutlulukla eşdeğer Beyoğlu çikolatası… Rebul Eczanesi… Kolonya kokusu… Caddede sağlı sollu sıralanan sinemaları… Ve elbette kitaplar… Uzun yıllar Tepebaşı’ndaki kitap fuarında yaşadık kitaplarla ilgili en özel anılarımızı… Sevdiğimiz yazarlarla tanıştık, imza kuyruklarında bekledik, senetler imzalayıp taksitle kitaplar aldık, binlerce kitabı bir arada görmenin heyecanıyla kapanıncaya dek defalarca gittik. Oradan aldığımız kitaplarla Beyoğlu kafelerinde vakit geçirdik. Fuar Beylikdüzü’ne taşındıktan sonra, en önemli simgelerinden birini kitapçılarıyla, küçük kitap şenlikleriyle sürdürmeye devam etti Beyoğlu… Ama şimdi büyük bir buluşmaya hazırlanıyor.. Türkiye’nin çok sayıda önemli yayınevinin birbirinden değerli kitapları okuruyla, o eski fuar ruhunu soluyacak 8 gün boyunca.  Yazarlar okurlarıyla bir araya gelecek. Söyleşiler, imza günleri art arda sıralanacak. Velhasıl, kış gelmeden ikinci bir bahar yaşayacak Beyoğlu. Son cemre, en önemli simgesi kitaba düşecek.. Sadece kitap değil sanat da var. Kitap günlerinin düzenleneceği Social İstanbul, içinde yaşadığı kentin kültürel, doğal ve tarihsel renklerini, tüm katmanlarıyla kucaklayan; bir etkinlik, sanat ve fuar alanları bütünü. İstiklal Caddesi’nin Taksim ve Tünel meydanları arasındaki en merkezi noktalarından biri olan Demirören İstiklal’de yer alıyor. Milliyet Sanat Kitap Günleri de B2 ve B3 katlarında, 4000 m2 ’lik bir alanda düzenlenecek. Hafta içi her gün 20 bin, haftasonları 25 bin kişinin ziyaret ettiği merkeze gelenler, kitaplarla hasret gidermekle kalmayacak, sanatla da buluşacak. Kitap günleri etkinliği projesinin duyulmasının ardından fuarda yer almak istediklerini söyleyen galeriler, sanat eserleri ve sanatçılarıyla bu büyük kitap buluşmasına eşlik edecek.. Türkiye’nin en köklü sanat yayını olan Milliyet Sanat, 45. yıl dönümü etkinlikleri çerçevesinde düzenlenen bu fuara tüm okurlarını bekliyor.. 

Tarihimizin yaşanan en büyük futbol faciası o gün orada yaşandı. Atılan taşlardan ve kapalı kapılar nedeniyle panik ve izdihamdan 43 insan hayatını kaybetti, yüzlercesi yaralandı. . Kenan Başaran, Kayseri’de 17 Eylül 1967 yılında Kayserispor ile Sivasspor arasında oynanan ve 43 kişinin ölümü, 600’ün üzerinde taraftarın da yaralanmasıyla sonuçlanan futbol faciasını, tanıklarla görüşerek ve gazete arşivlerini inceleyerek kaleme aldı.. Kenan Başaran ile 50 yıl önce yaşanan bu büyük faciayı kitaplaştırdığı 'Sivas-Kayseri' eseri üzerinden futbolda şiddeti, tribünlerdeki değişimi ve bugüne yansımalarını konuştuk.. Uğur Ugan: Dünyada takım tutma eğilimleri dinsel, sınıfsal ya da politik nedenlerle. Fakat Türkiye'de insanları Beşiktaşlı, Fenerli, Galatasaraylı yapan bu tip nedenler yok. İnsanların takım tutma eğlimleri üzerindeki karşıtlık neyin üzerine kuruluyor?. Kenan Başaran:  Türkiye'de kazanmak üzerine kurulu. Erzurum'a da, Sivas'a da Aydın'a da gitsen 3 büyükten biri tutulur. Bazı istisnalar hariç; Trabzon, Bursa , kısmen Eskişehir gibi. Genel olarak Türkiye'nin dört bir yanında 3 büyük tutuluyor. 3 büyük kazanmayı temsil ediyor. Hayatın her alanında kaybeden insanlarımız bari futbolda kazanayım diyor. Orada da skor anlamında en güçlüden en zayıfa doğru bir sıralama görürüz.  Fakat 3 büyük kulübün tabanı birbirinden farklı değil.. U.U: Türkiye'de gelenek olarak babadan geçiyor takım tutma eğilimi.... K.B: Sonuçta Türkiye'de her alanda bireysel irade sekteye uğramıştır.  Meslek seçerken de aile eşrafının telkinleri, baskıları olur. Ben de çocuğum doğduktan sonra hemen gidip ona tuttuğum takımın formasını aldım. İlerde tabii ki kendisi terkedebilir.. U.U: Tutulan büyük takım İstanbul kulüpleri. Anadolu'daki yerel insanlar kendi şehirlerinin takımını tutma konusunda sadık değiller mi acaba?. K.B: Değiller, Anadolu'dakiler çift takım tutuyorlar. Orada yine 3 büyük kulüpten birini tutuyorlar bir de kendi şehir takımlarını tutuyorlar. Diyelim ki Galatasaray-Sivasspor oynadığında o kentteki Fenerbahçeli, Beşiktaşlılar Sivas kimliğini öne çıkartıp onu destekliyor. Şehir takımı 3 büyükler içersinde tutmadıkları takıma karşı bir kimlik oluyor.. . U.U: Anadolu insanında İstanbul'a karşı tepkisel bir tutum oluşmamış o zaman. Bunu insanların güce karşı olan eğilimine bağlayabilir miyiz?. K.B: Bu 3 takım Türkiye'yi dışarıda da temsil kabiliyeti fazla olduğu için  kendi sınırlarını aşmış takımlar oluyor.  Bunun böyle olmasının nedeni yerel futbol rekabeti Türkiye'de öldürüldü. 1965'te bir anda 2.Lig kuruluyor. 2. Lig'in kurulmasıyla dönemin federasyon başkanı Orhan Apak her şehirde bir şehir takımı kurulmasını istiyor. Eğer böyle olmasaydı bugün aynı şehrin iki takımı arasında bir rekabet olacaktı. Hepsi şehir takımı adı altında birleştirilmeye zorlanıyor. Mesela Sivas'ın 3 yıldızı 3 takımın birleştirilmesinden meydana gelir. Yerel rekabetler bir anda öldürülüyor. Suni şehir takımları oluşturuluyor.. U.U: Kitapta Türkiye'deki en büyük trajedilerden birini kaleme almışsınız. Okurken şunu sordum kendime 1967'nin Türkiye'sinde henüz 70'lerin sert politik ortamı da uç vermemişken insanları bu kadar kutuplaştıran şey neydi? . K.B: Ben bu olaya ilk eğildiğim zaman 40. yılıydı olayın. 40. yılı münasabetiyle  tanığı olan Hüseyin Yıldırım -dönemin Sivas Başkan Yardımcısı- o zaman bu olayı anlatmıştı. O anlatırken tabutlardan kanların aktığını söylemişti mesela. Fakat akan o kan otopsiden sonraki kan aslında. Ortaya atılan iddialar iki tane; mezhepsel bir ayrım ya da zengin-fakir ayrımı gibi. Bir kere o kadar sert bir ayrım olsa insanlar çocuklarını maça götürmezlerdi.  Tanıklardan Doğan Ürgüp daha sonra Sivas Belediye Başkanı olan. O zaman 10 yaşındaydım ve babam beni maça götürdü diyor. Yeşilçam filmlerindeki mahalle maçına davullu zurnalı kamyonla gidilmiş gibi bir ortam var ilk başta. Bayrama gider gibi gitmiş insanlar. Herhangi bir gerilim yok. Ben diyorum ki Orhan Veli'nin şiirindeki gibi; 'her şey birdenbire oldu'. Milliyet Gazetesi 29 Ağustos 1967'de bu olaydan 2 hafta önce tedbir alınmazsa stadlardan ceset toplanır diye bir haber yapıyor. Tarihi bir manşet. Bu her şehirde yaşanabilirdi. Çünkü henüz olgunlaşmamış bir futbol kültürü var. Taraftarlık bilinci diye bir şey yok. Takım üzerinden henüz bir kimlik oluşmuş değil, şehir kimlikleri var.. U.U.: Bu maçın öncesinde bir hüsumet yokmuş değil mi?. K.B: Daha önce aralarında 2 maç oynanıyor. O maçlarda küçük çaplı kavga dövüşler oluyor. Dönemin tanıklarından Hüseyin Bey daha önce Kayseri'ye boks maçına giderdik ve aramızda sportif bir rekabet vardı diyor.. U.U: Kitaptaki vurgu Kayseri'nin ticarette çok hakim olması. K.B: O kavga Kayseri'de değil Sivas'ta yaşansa doğru olur. Ekonomik nedenlerin olaydan çok sonra ortaya konduğunu düşünüyorum.  Bu faktörler olayın çok sonrasında yerleştirildi.. U.U: Futbola dair üzerine en çok düşündüğüm şeylerden biri şu; İnsana dair bir çok hikaye var futbolda; zafer, mağlubiyet, yenilgi, hırs vs...Tribünlerin sosyolojik boyutuna gelecek olursak ilk kıvılcımı çakan ve bir insanı öldürecek kadar büyük hırsı taşıyan şey ne olabilir insana dair? Bir can alacak kadar nefrete körükleyen şey taraf olma hırsı mı ya da başka bir şey mi? . K.B: Kendi çocukluğumdan da düşündüğüm zaman şehirlilik kavramı üzerinden bir böbürlenme vardır. Bir şehrin insanının diğerine karşı bir üstünlük iddiası var. Kendini ötekine üstün görme hali var. Plaka üzerinden bile övünür insanlar.. U.U: Batı'da da futbol şiddeti var ama oradaki de mi aynı nedenle?. K.B: Batı'da futbol kültürü daha gelişmiş. Bugün İstanbul'da bir maç oynandığında alınan önlemlerle bir de Anadolu'daki kıyaslayın. Hele o zamanlar. Suni şekilde oluşturulan şehir takımları rekabeti. Ben senden daha iyiyim düşüncesi hep vardır. . U.U: Şiddetin kökleri nereden geliyor peki. O saate kadar biriken bir şey var demek ki. Baudrillard’ın ‘futbol reddedilenlerin afyonudur’ diye meşhur bir lafı var. Futbol bu yönüyle hayatın replikasyonu gibi. Sahadaki mücadele hırsı belki izleyicinin hoşuna gidebilecek bir şey. Sıradan gündelik yaşamı olan  insanların hayatında futbol neden bu kadar büyük bir yer kaplıyor?. K.B: Bugün sade bir futbol maçında değil toplumun her alanında bu tür bir facia yaşanabilme potansiyeli var. Aslında dünyanın her yerinde var. Bir İngiliz gazeteciye ‘Biz neden Lyon-Beşiktaş maçının kitabını yazmıyoruz’ diye sordum. Yani ölüm olmadığı için mi bu olayı inceleyemiyoruz. Orada eğer 30 kişi hayatını kaybetseydi argümanlarımız hazırdı.: İşte Avrupa’da ezilen gurbetçilerin verdiği bir öfkeydi bu. Hemen televizyonda uzmanlar Avrupa’da Türkler horlanıyor, dışlanıyor diyeceklerdi. İşte bu öfkelerini bir futbol maçında kustular denecekti. Fransızlar göç dalgasına bağlayacaklardı. Aslında çok benzer bir olay. İyi ki de oradaki seyirciler sahaya indi. Yoksa sıkışıp ölebilirlerdi. Bizdeki sportif kavgaların %90’ı skorla ilgili. GS-FB rekabeti skor rekabetidir. Daha çok yenen daha az yenilen kavgasıdır. İki evin kardeşidir aslında. Kardeş kavgaları daha acımasızdır. Habil-Kabil hikayesindeki gibi. Türkiye’deki sportif kavgaların nedeni kazanmakla ilgili.. . U.U: İki tane aklımda kalan önemli olay var; Bir tanesi 90’lı yıllarda Mühendis Oktay boynunda Beşiktaş atkısı var diye linç edilerek öldürüldü, birkaç yıl önce ise bir metrobüs durağında farklı takımın formasını giyen iki kişiden biri diğerini bıçaklayarak öldürdü. Yani statta olunmasa dahi kimliklerden arınıp sokakta baş başa  kalınsa da aynı şiddetin yaşandığını görüyoruz. Bunu neye bağlıyorsunuz?. K.B: Genelde çoğunluk ve azınlık durumu oluştuğu anda linç de oluyor. Daha çok olanın daha az olan üzerine kurduğu bir şiddet var. Pusu kültürü de biz de çok hakim. Merkezden uzaklaştıkça yan yana gelmeler artıyor. Kendinden zayıfı yakaladığı anda onu dışa vuruyor.. U.U: Eskiden maça gitmek tehlikeli bir şeydi. Tribünler daha taşkın ve daha ateşliydi. Bugün ise tribünlerde beyaz yakalı, eğitimli bir orta sınıfın futbola daha fazla meylettiğini görüyoruz. Hatta kadınların son yıllarda futbola giderek artan ilgisi malum. Bugünün tribünleri sterilleşti mi?. K.B: 90’larda statların yarı yarıya paylaşılmasına son verildi. Yüzde 5 kontenjanına geçildi ve orada endüstriyel futbolun ilk adımı atıldı. İlk özel televizyon yayın ihalesi yapıldı. 7 milyon dolardan başlayan yayın ihalesi bugün 600 milyon dolarlara geldi. Futbol artık bir ürün haline geldi. Futbolda artık markadan bahsediyoruz. Bu bir ürün, bir mal oldu. Oyuncu ise ticari bir meta oldu. Taraftar da bir müşteri oldu. O zaman statlar bir mağazaya dönüştü. O mağazaya parası olanı çekeceksiniz.. U.U: Maça gitmek de artık masraflı bir şey. Lüks bir harcama oldu…. K.B: Maça gitmek artık yeterli değil. Bir spor kulübü şunu talep ediyor; maça aç gel, buradaki kafemden bir şeyler ye, maçını izle, girişte ya da çıkıştı formanı al öyle git. Eskiden öyle değildi. Korsandan başınıza bir tane ip bağlardınız, simit-ekmek bir şey yerdin, formaların hepsi çakmaydı. Şimdi endüstriyel futbol döneminde para harcayabilecek olan bir müşteri istiyor. Futbolun romantik tarafının bile pazarlanabileceği bir unsura dönüşebiliyor.. U.U: Peki bu durum tribünleri daha ehlileştirdi mi? Küfür azaldı mı? İnsanlar laptop’ıyla takım elbisesiyle maça gider oldu mu?. K.B: Şu anda dijital teknolojik gelişim futbolu da etkiliyor. Güvenlik anlamında eskiye nazaran daha olumlu bir dönem. Diğer taraftan futbolla kurduğumuz ilişkiyi değiştirdiği için, bir oyun olmaktan çıkarıp ticari bir oyuna dönüştürdüğü için olumsuz yanları da var. Yakında statta sanal bir oyun izleyeceğiz. Eskiden gidip bir maçı izlerdin insanların günahları, hataları ve sevapları vicdanlarıyla şekillenir, söverdin sayardın ve orada biterdi. Şimdi ona izin vermiyor artık. Endüstriyel oyun diyor ki; bir gol çok değerli çok pahalı. Ben bir golü yan hakemin ya da orta hakemin insiyatifine bırakamam. Onun için dört temel kavramda video hakemi devreye sokmaya çalışıyor. Hakem de hakim de yerini makinenin vicdanına bırakacak. İnsanların vicdanlarına güvenmiyoruz makinaların vicdanına güveniyoruz ama makinanın başında bir insan olduğunu unutarak.

Türkiye, Batı’dan esen rüzgârların etkisinde kitlesel bir “meşhurluk” hevesine hanidir kapılmış görünmekte. Andy Warhol’un, “Bir gün herkes 15 dakikalığına meşhur olacak,” sözünün geçerlik kazandığı günlerin içinde gibiyiz.. Var olmanın yolunun düşünmekten değil “görünmek”ten geçtiği sanısının yaygınlaştığı bir dünya bu. Okumadan duramayan yazılı kültür insanının çok gerilerde kaldığı, seyretmeden duramayan görsel kültür insanının dünyası.... Böyle bir dünyada okumaktan çok seyretmek, bilmekten çok görünmek, akla hitap etmekten çok göze hitap etmek, kafa yormaktan çok “yorma kafanı” telkinine uğramak söz konusu.. Görünüyorum O Halde Varım, bu dünya insanının ruh haline, itki ve yönelimlerine karşılık gelen bir ifade.. Ancak kimsenin kimseyi umursamadığı, herkesin herkesten ürktüğü “kalabalık yalnızlıklar” dünyasında, “Var olmak görünmektir,” ifadesi aslında bir “sanı”dan ibaret olmaktan öteye de gitmiyor.. Peki ya gerçekler?... Gerçekler karşısında “yorma kafanı” diyen çok olsa da…. Hâlâ kafa yormadan duramamanın mutluluğuyla yazdığı bu kitabında Tayfun Atay, gerçekler üzerine bir tartışma açmayı hedefliyor. . TAYFUN ATAY 1962 Ankara doğumlu. Ankara Üniversitesi Dil ve Tarih-Coğrafya Fakültesi’nde Antropoloji öğrenimi gördü. Aynı üniversitede yüksek lisansını tamamladı. Londra Üniversitesi Doğu ve Afrika Çalışmaları Okulu’nda (SOAS) yüksek lisans ve doktora yaptı. Hacettepe Üniversitesi Antropoloji Bölümü, Ankara Üniversitesi Dil ve Tarih-Coğrafya Fakültesi Halkbilim (Etnoloji) Bölümü ve Orta Doğu Teknik Üniversitesi Sosyoloji Bölümü’nde öğretim üyesi olarak çalıştı, dersler verdi. 2003-2004 yılları arasında Can Dündar’la Milliyet gazetesi bünyesinde haftalık Popüler Kültür ekini çıkardı. 2006’dan itibaren BirGün, T24 ve Radikal’de köşe yazarlığı yaptı. Batı’da Bir Nakşi Cemaati / Şeyh Nâzım Kıbrısî Örneği (1996), Din Hayattan Çıkar / Antropolojik Denemeler (2004), Yaşasın Meşhuriyet Çağı / Popüler Kültürden Kitle Kültürüne Türkiye İzlenimleri (2005), Göl ve İnsan / Beyşehir Gölü Çevresinde Doğa-Kültür İlişkisi Üzerine Antropolojik Bir İnceleme (2006), Türkler Kürtler Kıbrıslılar / İngiltere’de Türkçe Yaşamak (2006), Çin İşi Japon İşi / Cinsiyet ve Cinsellik Üzerine Antropolojik Değiniler (2012), A Muslim Mystic Community in Britain / Meaning in the West and for the West (Britanya’da Müslüman Bir Mistik Cemaat / Batı’da ve Batı İçin Anlam) (2012), Parti Cemaat Tarikat (2017)  kitaplarını yazdı. Halen Cumhuriyet gazetesi yazarı. Meltem Can’ın babası.

Uğur Ugan: Bu yıl diğer yılların aksine Antalya Film Festivali başka bir yöne evriliyor. Bu yıl festivalin uluslararası yönü öne çıktı. Fakat tabi kamuoyunda çok fazla ses getiren olay bu yıl ulusal yarışmanın kaldırılması oldu. Sizce buna neden gerek duyuldu?. Menderes Türel: Kutlu doğumlar sancılı olur. Dolayısıyla biz bunları bekliyorduk zaten. Çünkü çok doğru bir iş yaptığımıza yüzde yüz inanıyoruz. Biz Antalya’nın artık daha doğrusu Türkiye’nin çok güçlü bir uluslararası festivale sahip olması gerektiğini, bunun için geç bile kaldığımızı düşünüyoruz. Dolayısıyla 2 yarışmayla uluslararası yönümüzü güçlendiremediğimizi biliyoruz. Bunu yaşadık. Antalya Uluslararası Film Festivali’nin ilk adımlarını 2005 senesinde uluslararası ve ulusal yarışma 2 kategoriye çıkartarak yapmıştık. Ama tabi bizim ulusal yarışma konumuzun, enerjimizin, bütçemizin yüzde 70’ini alıyor. İmkânımız biraz zordu yani bu bir geçiş dönemi olarak zaten planlamıştık.  12 senedir biz zaten uluslararası yarışmayla zaten yolumuza devam edecek bir geçiş döneminin hazırlıklarını sürdürdük.  Türk sinemasını en güzel şekilde dünyaya tanıttığımız için yarışma bölümünü birleştirdik. Bundan ibaret.  Bence de gelen tepkilere baktığımızda çok doğru bir iş yaptığımız anlaşılıyor.. U.U.: Antalya Film Festivali Türk sinemasıyla özdeşleşti bir dönem. Bunun Türk sinemasına olan etkisini nasıl yorumluyorsunuz?. M.T.: Türk sinemasını devler ligine, şampiyonlar ligine çıkartmak için çalışıyoruz. Bu yaptığımız düzenleme tamamen Türk sinemasını tamamen çok daha güçlü bir şekilde dünya sinemasıyla buluşması ve bu buluşma adresinin Antalya olmasından hareketledir. Bir de ben Türk sinemasının güçlendirilmesine yönelik bir adım atmak istediğimizi çok rahat bir şekilde söylüyorum.. “UZUN İNCE BİR YOL”U.U: Peki yaşanan bu değişimle beraber yabancı filmlerin çok ağırlık kazandığını görüyoruz. Bu Antalya’yı bahsettiğiniz diğer festivallere yakınlaştıran bir neden olabilir mi sizce?. M.T: Tabii bu uzun ince bir yol. Bunu hemen bir festivalde hedef koyduğumuz diğer uluslararası festivallerle aynı düzeye gelmek için biraz zaman gerekiyor ama zamanla,kararlılıkla, azimle bu iş üzerinde çalışmak gerekir. Bunu yapıyoruz. Bir işe başlamak bitirmenin yarısıdır. Dolayısıyla işin yarısını tamamladığımızı düşünüyoruz.. U.U: Dünyada kent ve festival deyince özdeşleşen birçok kent var. Bunu Cannes’dan Venedik’ten Locarno’dan biliyoruz. Antalya’nın bu yönüyle dünyada nasıl bir yer tutuyor?. M.T: Şimdi şunu söyleyeyim biz başka festivalleri örnek almıyoruz. Ama bizim hedefimiz şudur: Dünyadaki güçlü ve saygın festivallerden bir tanesi olmak. Dolayısıyla bizim festivalimizden ödül alan sanatçılar Antalya’da ödül aldım diye büyük bir gurur duyacak bir festival halini Antalya’ya dönüştürmek. Ve bunu sağlayacağız.. U.U: Dünya kamuoyunun Antalya Film Festivali’ne bakışı nasıl. AFF dünyadan nasıl görünüyor?. M.T:  Dünya basınının festivale ilgisi oldukça yoğun. Tabii bu böyle aslında sinema endüstrisi çok büyük bir camia gibi gözükmekle birlikte kendi içinde çok sıkı ilişkileri olan bir sektördür. Çok kısa sürede her şey duyulur ve çok kısa sürede kulaktan kulağa Antalya’nın güçlü bir festival yaptığı herkes tarafından bilindiği müddet içerisinde Antalya çok farklı bir noktaya gelir.. "ANTALYA'YI SİNEMA ŞEHRİ YAPMAK İÇİN ADIMLAR ATIYORUZ"U.U: Dünya başkentlerinden ziyade kıyı kentlerinde daha fazla festivallerin olduğunu görüyoruz. Antalya bu yönüyle kentin morfolojisi ve alt yapısı olarak festivale uygun bir kent mi?. M.T: İnanın Antalya’nın varları öteki kıyı kentteki festivallerin varlarından çok fazla. Antalya’nın zenginlikleri çok daha fazla. Antalya’yada biz sadece güçlü bir film festivali değil sinema şehri yapmak için adımlar atıyoruz. Bunun için sadece bir festivalden ibaret değil işte. Hollywood stüdyolarına benzer sinema stüdyoları yapmak istiyoruz, bunun yanında işte bir temalı park entertainment ile birlikte bunu dünya sinema sektörünü Antalya’ya çekmek adına. Bir festival merkezi yaparak bununla ilgili gereken adımları atmaya çalışıyoruz. Dolayısıyla bunların hepsinin adımları çok yoğun bir şekilde atılıyor şu anda. Bunları tamamladığımızda Antalya dünyanın en önemli sinema şehirlerinden bir tanesi olacak. Yani sizin o söylediğiniz kıyı şehirlerinde sinema üretimi adına pek bir şey bulamazsınız ama Antalya üretimin de merkezi olacak.. U.U: Turizmle bunu ilişkilendirirseniz nasıl olacak…. M.T:  Turizm sinema endüstrisinin çok önemli destekleyici bir unsuru. Dolayısıyla Antalya’nın turizm potansiyeli bunun için çok önemli bir avantaj.. U.U: Daha önceki yıllarda sinema filmlerinin gösterimi Antalya’nın geneline yayılıyordu bu yıl ise tek bir platoda toplandığını görüyoruz. Bunun Antalyalılar üstünde etkisi nasıl oldu?. M.T: Her şey çok daha kolay yönetilebilir oldu. İşte festival vadisi, festival merkezi, festival otelleri festival sinemaları hemen hemen böyle 1 km’lik bir dairenin içerisinde oldu. İnsanlar çok rahatlıkla şehir merkezinden koparmadı. Nasıl kopsun? Yapmış olduğumuz merkez katılan yabancılar tarafından Cannes’dan bile daha iyi yorumlara sebep oldu.. FESTİVALE İLGİ BÜYÜKU.U: Antalyalılar bu yönüyle memnunlar mı bu şekilde işleyişten?. M.T: Sinemalar tıklım tıklım dolu. İşte hep şu yorumlar yapılır işte festival halka bütünleşti mi bütünleşmedi mi? Ben de her sene aynı yorumu söylerim. Festivalin halkla buluşacağı yerler sinemalardır. Sinemalarda koridorlar da sandalyeler koltuklar bile doluydu. Dolayısıyla kuyruk da 200-300 metreleri buldu.. U.U: Festivalin geleceğiyle ilgili ne söylemek istersiniz? Antalya’nın markalaşmasıyla ilgili. Gelecek yıllarda neler göreceğiz?. M.T: Festival yönünü çok farklı bir hedefe doğru çevirdi. Bu hedefe uluslararası güçlü saygın bir festival olma yolunda emin adımlarla ilerliyor. Ve dünyada Antalya’da ödül almanın çok farklı bir duygu oluşturacağını inşallah bir süre sonra yakalamış olacağız. Hatta belki bugünden bile kısmen yakalamış oluruz.. U.U: Son olarak eklemek istediğiniz bir şeyler var mı? Varsa sizi okuyacak olanlara neler söylemek istersiniz?. M.T: Şunu söyleyeyim biz Antalya da sadece film festivali yapmıyoruz Antalya’yı bir sinema şehri yapma hedefleriyle yolumuza devam ediyoruz ve bunu başaracağız.

Kabak Koyu pek çok kişiden duyduğumuz gizli cennetlerden biri. Ölüdeniz'de yer alan cennet koylardan biri olan Kabak koyu son zamanlarda da pek popüler. Kabak koyunanasıl gidilir, kabak koyunda ne yapılır, Kabak koyunda nerede kalınır? Her detayıyla Kabak koyu. Plastik şezlongun giremediği koy Kabak koyu. Kabak koyu küçük ve doğal bir plaja sahip. Şemsiyeler ve şezlonglar olmadığı için de tamamen doğal bir oluşum halinde.. Likya yolu'nun başlangıç noktası olan Kabak koyu sessizliği özleyenlerin kaçış yeri. Şehir gürültüsünden sıkıldıysanız sırt çantanızı alıp Kabak koyuna gidebilirsiniz.. Kabak koyu akviteleri. Kabak koyu akviteleri: Yamaç paraşütü. Kabak koyuna gittiğinizde Babadağ'dan 1967 metreden yamaç paraşütü yapabilirsiniz. Heyecan verici bir aktivite olan yamaç paraşütü için elbette cesaret gerekli. Babadağ'dan havalanarak dilerseniz Kelebekler vadisine dilerseniz de Ölüdeniz plajına inebilirsiniz. Kabak koyunda yamaç paraşütü yapmak için önceden rezervasyon yaptırmak gerekli.. Kabak koyu akviteleri: Mağara turu. Kabak koyu akviteleri arasında sayılabilecek bir diğer etkinlik de mağara turu. Kabak koyunun sonunda bulunan mağaraya isterseniz yüzerek ulaşabilirsiniz. Yüzmekten korkanlar veya yürümek isteyenler de kıyıdan yürüyerek Kabak koyundaki mağaraya ulaşabilir. Mağaraya ulaşınca koca kayalar, masmavi ve buz gibi bir deniz dalmak isteyenleri bekliyor olacak.. . Kabak koyu akviteleri: Şelale. Kabak koyuna gidip de adrenalin dolu şelale yürüyüşüne gitmemek olmaz. Şelaleye yürümek ve tırmanmak oldukça zor. Şelale boyunca karşınıza çıkacak irili ufaklı su göletlerine mutlaka girmelisiniz. Tırmanmak için sakın ola ki parmak arası terlik veya sandalet tercih etmeyin. Spor ayakkabılarınızı giyin ve kayma tehlikesini elimine edin. . Kabak koyu akviteleri: Tekne turu. Ölüdeniz denildi mi akla hemen tekne turu geliyor elbette. Tekne turlarına katılıp Ölüdeniz'in koylarını gezebilirsiniz.. Kabak koyuna gidenler ayrıca trekking yapabilir, dolunayda düzenlenen sahil partilerine katılabilir, tekneden balık tutabilir ve doğanın kucağında yoga yapabilir.. Milliyet.com.tr - Gizem Aydoğan

Salda Gölü'nün nerede olduğunu biliyor musunuz? Salda Gölü Türkiye'nin Maldivleri olarak bilinen, turistlerin son gözdesi pek revaçta bir turist destinasyonu. Peki Salda Gölü nerede, Salga Gölü'ne nasıl gidilir? Salda Gölü'nde neler yapılır?. Salda Gölü nerede?. Salda Gölü Burdur ili sınırları içerisinde Yeşilova ilçesine bağlıbir bölgededir. Yeşilova ilçesine 5 km, Burdur'a 56 km, Denizli'ye 96 km ve Antalya'ya 159 km mesafededir. Salda Gölü Burdur, Denizli ve Antalya şehirlerinin tam orasında bulunur. Dolayısıyla her 3 ilden de ulaşım mümkündür.. . Salda Gölü'ne nasıl gidilir? - Salda Gölü'ne ulaşım. Salda Gölü şehirlerarası anayolların üzerinde bulunmadığından şehirlerarası yolcu taşıyan otobüs işletmelerinin duraklama noktalarından değildir. Salda gölüne gitmek için özel araçları tercih etmek mantıklı olacaktır. Burdur-Hacılar- Yeşilova istikametini takip ederek aracınızla Salda Gölü'ne ulaşabilirsiniz. Otobüs ile Salda Gölü'ne gitmek için ise Burdur Otogarı'ndan Yeşilova minibüslerine binebilisiniz.. Antalya'dan Salda Gölü'ne gitmek için Çavdır - Karamanlı yolu veya Antalya- Acıpayam- Güney yolu tercih edilmelidir.. Denizli yönünden Salda Gölü'ne gitmek için ise Denizli- Serinhisar-Güney istikametinde ilerlenmelidir.. Salda Gölü korunan bir alan olması sebebiyle araç trafiğine kapalı. Dolayısıyla kumsala araç ile inmeniz mümkün değil.. . Salda Gölü'nün derinliği, yüz ölçümü ve özellikleri. Salda Gölü sahiden de Maldivleri andıran bir görüntüye sahip. Beyaz kumu, suyunun temizliği ve turkuvaz sularıyla muhteşem bir manzaraya ev sahipliği yapıyor. Denizden yüksekliği 1193 metre olan Salda Gölü'nü çevreleyen karaçam ormanları ise tertemiz orman havası almak isteyenleri bekliyor. Ormanlarla çevrili bir gölde yüzmek için Salda Gölü biçilmiş kaftan.. Salda Gölü'nün yüzölçümü 44 kilometrekare. Derinliği 184 metreyi buluyor ve dünyanın en temiz 5. gölü. Jeolojik çökmeyle binlerce yıl önce meydana gelmiş olan Salda Gölü'nün jeolojik yapısı ise Mars'a benziyor. Zira yuvarlak yapıya sahip gölde sular çekilince ortaya 7 beyaz ada çıkıyor. Dünya üzerinde Mars'a benzeyen 2 noktadan biri olarak gösteriler Salda Gölü'nda bu kayaç oluşumları ve kumullar da görülmeye değer. Salda Gölü 1989 yılından beri birinci derece sit alanı olarak korunuyor.. Gölün çevresindeki ormanlarda özellikle kışın bol sayıda keklik, tavşan, tilki ve yaban domuzu görülebilirken gölde ise sazan balıkları, pasbaş, patka ve dik kuyruklu ördekler yaşamlarını sürdürüyor.. . . Salda Gölü suyu sivilcelere iyi geliyor!. Salda Gölü'nün suyu magnezyum, soda ve kil açısından oldukça zengin. Bu sebeple suyunun bazı cilt hastalıklarının tedavisinde etkili olduğu söyleniyor. Özellikle sivilcelere iyi geldiği söylenen göl hem yerli hem de yabancı turistlerin ilgi odağında.. Salda Gölü'nde konaklama. Salda Gölü'nün çevresinde konaklama imkanları bulunmakta. İsterseniz Yeşilova'da konaklayabilir, isterseniz Antalya'da tatilinizi yaparken bu gölü görmek için uğrayabilirsiniz.. Gizem Aydoğan - Milliyet.com.tr. 